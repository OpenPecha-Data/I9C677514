༄༅། །བསྡུས་གྲྭའི་རྩ་བ་ཐུན་མོང་བསྡུས་པའི་བསྡོམ་ཚིག་
———བློ་གསལ་དགའ་བསྐྱེད་དང་དེའི་འགྲེལ་པ་
ལུང་རིགས་སྨྲ་བའི་རྒྱན་མཆོག
བཞུགས་སོ།།Js
ཕྱོཌ་བཅུནམ་མཁའི་ཆོས་ཀྱི་རྒྱལ་མཚན་ལེག
རྩ་བ། ཀུན་མཁྱེན་ཤཱནྟི་པ་བློ་གྲོས་རྒྱལ་མཚན།
འགྲེལ་པ། དཀའ་ཆེན་བློ་བཟང་བཟོད་པ།
ེ་བཀྲས་དགོན་ནང་བསྟན་གསུང་རབ་དཔར་ཁང་།

༄༅། །བསྡུས་གྲྭའི་རྩ་བ་ཐུན་མོང་བསྡུས་པའི་
བསྡོམ་ཚིག་བློ་གསལ་དགའ་བསྐྱེད་
དང་དེའི་འགྲེལ་པ་ལུང་རིགས་
སྨྲ་བའི་རྒྱན་མཆོག་
བཞུགས་
སོ།།
རྩ་བ། ཀུན་མཁྱེན་ཤཱནྟི་པ་བློ་གྲོས་རྒྱལ་མཚན།
འགྲེལ་པ། དཀའ་ཆེན་བློ་བཟང་བཟོད་པ།

བླངས་བྱ་དགེ་བའི་ཕྱོགས་ཀྱི་ཆོས་ཀྱི་དབྱེ་བ།....................... ( 65 )
དོར་བྱ་ཀུན་ནས་ཉོན་མོངས་ཕྱོགས་ཀྱི་ཆོས་ཀྱི་དབྱེ་བ། .................... ( 72)
ལུང་མ་བསྟན་གྱི་ཆོས་ཀྱི་དབྱེ་བ།.................... (73)
ངེས་པར་བྱ་བའི་རྣམ་གཞག་མདོར་བསྟན་པ།.................... ((75)
རྫས་ལྡོག.................... (76)
འགལ་འབྲེལ། .................... (( 99 )
སྤྱི་དང་བྱེ་བྲག།.................... ( 1 1 6 )
མཚན་མཚོན།.................... ( 126)
རྒྱུ་འབྲས།རང་ལ་ཆོས་ཅན་འཚང་མིན་བཤད་པ།.................... ( 138)
ཡོད་རྟོགས་མེད་རྟོགས་བཤད་པ།.................... ( 152 )
ཡིན་ལོག་མིན་ལོག.................... ( 154)
རྗེས་སུ་འགྲོ་ལྡོག་གི་ཁྱབ་པའི་རང་བཞིན།.................... ( 169)
རྟགས་མང་གི་སོང་ཚོད་བསྟན་པ།.................... ( 182)
ཁ་སྦུབ་ཀྱི་ཁྱབ་པ་ལ་འགལ་བ་སྤངས་པ།.................... (( 1 8 4 )
དགག་གཞིའི་རྣམ་གཞག.................... ( 1 8 5 )
བརྩི་ལུགས་ཀྱི་རྣམ་གཞག.................... ( 194)
སྔ་བཙན་ཕྱི་བཙན་གྱི་རྣམ་གཞག.................... (198)
བསྐོར་འབེབས་ཀྱི་རྣམ་གཞག.................... (206)
ཁྱབ་སྒྲོག་གི་རྣམ་གཞག.................... (208)
ཆོས་དེ་མའི་རྣམ་གཞག ....................(21 5)

དཀར་ཆག
མཛད་པ་པོའི་རྣམ་ཐར། .................... ( 1 )
བསྡུས་གྲྭའི་རྩ་བ་ཐུན་མོངས་བསྡུས་པའི་བསྡོམས་ཚིག་བློ་གསལ་དགའ་བསྐྱེད།.................... ( 21)
བསྡུས་རྩའི་འགྲེལ་པ་ལུང་རིགས་སྨྲ་བའི་རྒྱན་མཆོག.................... ( 21)
འགྲེལ་པའི་མཆོད་བརྗོད་དང་བསྡུས་རྩ་མཛད་པ་པོའི་ཆེ་བ།.................... ( 22)
རྩ་བའི་མཆོད་བརྗོད་དང་སྣོད་ལྡན་ཉན་པར་བསྐུལ་བ།.................... (22)
བརྗོད་བྱ་མདོར་བསྟན།.................... ( 24)
ཆོས་ཅན་དབྱེ་གཞི་བཤད་པ།.................... ( 25 )
ཆོས་ཀྱི་དབྱེ་བ་སྤྱིར་བསྟན་པ།.................... (26)
ཕྱི་དོན་བེམ་པོ་བཤད་པ།.................... (28)
ནང་དོན་བེམ་པོ་བཤད་པ།.................... (( 40)
ཤེས་པའི་དབྱེ་བ་བཤད་པ།.................... (42)
ལྡན་མིན་འདུ་བྱེད་བཤད་པ།.................... ( 4 4 )
ཕུང་པོ་བཤད་པ།....................( 4 6 )
མཚུངས་ལྡན་མིན་པའི་འདུ་བྱེད་བྱེ་བྲག་ཏུ་བཤད་པ།....................( 51 )
ཁམས་བཤད་པ། སྐྱེ་མཆེད་བཤད་པ།....................( 6 1 )
རྒྱུད་ཀྱི་བསྡུས་པ་དང་མ་བསྡུས་པའི་ཆོས་སྣ་ཚོགས་བཤད་པ།.................... ( 62)
དགེ་སོགས་གསུམ་བཤད་པ་མདོར་བསྟན་པ།.................... ( 64 )

གཅིག་དང་ཐ་དད་ཀྱི་རྣམ་གཞག.................... ( 219)
དུས་གསུམ་གྱི་རྣམ་གཞག.................... ((229)
དྲུག་སྒྲའི་རྣམ་གཞག.................... ( 235)
དགག་སྒྲུབ་ཀྱི་རྣམ་གཞག.................... ( 244)
དགག་རྟོག་སྒྲུབ་རྟོག་ཀྱི་ཁྱད་པར་བསྟན་པ།.................... (259)
ཡུལ་བཤད་པ།.................... ( 261)
ཡུལ་ཅན་བཤད་པ།.................... ( 271)
མཚན་ཉིད་གསུམ་གྱི་རྣམ་གཞག.................... ( 289)
བདེན་པ་གཉིས་ཀྱི་རྣམ་གཞག.................... (295)
བདག་མེད་གཉིས་ཀྱི་ཁྱད་པར། .................... ((298)
དྲང་ངེས་ཀྱི་ཁྱད་པར་བཤད་པ།.................... ((299)
སྤྱོད་པའི་ཁྱད་པར་བཤད་པ།.................... ( 301)
སྤང་བྱ་སྒྲིབ་པའི་ཁྱད་པར་དང་དེའི་གཉེན་པོ་ལམ་གྱི་ཁྱད་པར། .................... ( 303)
རྒྱུ་འབྲས་ཆེ་བའི་རྣམ་གཞག.................... ( 307)
ཐལ་འགྱུར་གྱི་རྣམ་གཞག་རྒྱས་པར་བཤད་པ།.................... (35 1)
རྟགས་གསལ་ངོས་བཟུང་བའི་ཚུལ།.................... (35 6)
ལན་འདེབས་ཚུལ་བཤད་པ།....................(360)
ལྟ་བ་དབུ་མར་འཇུག་ཚུལ་བཤད་པ།.................... ( 363)
བསྟན་བཅོས་བརྩམས་པ་མཐར་ཕྱིན་པའི་ཚུལ།.................... (3 65)
མཇུག་བྱང་བཤད་པ།.................... ( 3 6 5) )
པར་བྱང་སྨོན་ཚིག.................... ( 366)

མཛད་པ་པའ་རྣམ་ཐར།
མཛད་པ་པོའི་རྣམ་ཐར།
བསྡུས་གཞུང་འདི་ཉིད་མཛད་པ་པོ་དཀའ་ཆེན་རབས་འབྱམས་སྨྲ་བ་བློ་བཟང་བཟོད་
པ་དཔལ་བཟང་པོ་མཆོག་ནི། ལ་དྭགས་སྟོད་ཀྱི་སའི་ཆ་སྔས་ཡུལ་ཞེས་པར་ཡབ་དོན་
གྲུབ་ཚེ་དབང་དང༌། ཡུམ་ཉི་མ་བུ་ཁྲིད་གཉིས་ཀྱི་སྲས་སུ་བོད་རབ་བྱུང་བཅོ་ལྔ་པའི་ཆུ་
ཁྱི་ལོ་སྤྱི་ལོ་༡༩༢༢ལོར་སྐུ་བལྟམས། དགུང་ལོ་ཆུང་ངུའི་དུས་ནས་ཡབ་ཀྱི་དྲུང་དུ་ཡི་གེ་
འབྲི་ཀློག་རྣམས་ལེགས་པར་སྦྱང་ཏེ་བླ་མ་མཆོད་པ་ཐུགས་འཛིན་མཛད། དགུང་ལོ་བཅུ་
གཅིག་ཐོག་སྟོད་བྱང་སེམས་ཤེས་རབ་བཟང་པོས་ཕྱག་བཏབ་པའི་ཁྲིག་རྩེ་དགོན་དུ་ཆོས་
ཞུགས་མཛད་དེ་རིམ་བཞིན་སྐུའི་མེས་པོ་དགེ་བའི་བཤེས་གཉེན་ཨ་ལགས་དཀའ་ཆེན་
བློ་བཟང་བཀྲ་ཤིས་ཞེས་པའི་དྲུང་ནས་དགེ་ཚུལ་གྱི་སྡོམ་པ་ཞུས་ཏེ་མཚན་བློ་བཟང་བཟོད་
པ་ཞེས་གསོལ། དགུང་ལོ་བཅུ་དྲུག་ཐོག་དབུས་གཙང་ཆོས་ཀྱི་ཞིང་སར་ཕེབས་ཏེ་
གདན་ས་ཆེན་པོ་བཀྲ་ཤིས་ལྷུན་པོར་སྒྲིག་བཞུགས་ཀྱིས་ཐོག་མར་ཆོས་སྤྱོད་རྣམས་ཐུགས་
འཛིན་གྱི་རྒྱུགས་འབུལ་ལེགས་པར་མཛད། དགུང་ལོ་བཅོ་བརྒྱད་ལ་དཀྱིལ་ཁང་ལེགས་
བཤད་སྒྲོགས་པའི་གྲྭ་ཚང་གི་རྩོད་གྲྭར་ཞུགས་ཏེ་མཁས་པའི་དབང་པོ་འབྲས་སྤུང་ཁང་
ཚན་གྱི་དཀའ་ཆེན་བློ་བཟང་དངོས་གྲུབ་དཔལ་བཟང་པོ་ཡོངས་འཛིན་དུ་བསྟེན་ནས་
ཐོག་མར་རིགས་པའི་སྒོ་འབྱེད་བསྡུས་གྲྭ་ནས་བཟུང་སྟེ་གཞུང་ཆེན་བཀའ་པོད་ལྔར་
གསན་སྦྱོང་དཔྱིས་ཕྱིན་པར་མཛད། རྣམ་འགྲེལ་གཞུང་ལ་གསན་སྦྱོང་མཛད་སྐབས་སུ་
རྣམ་འགྲེལ་ལེའུ་བཞི་ཐུགས་འཛིན་གྱིས་རྒན་རིན་པོ་ཆེར་རྒྱུགས་འབུལ་མཛད་པར་ཐུགས་
ཤིན་ཏུ་དགྱེས་ནས། ཆོས་ཀྱི་གྲགས་པའི་གཞུང་འདིའི་སྟེང་ནས་པོ་ཏི་ལྔ་ག་གོ་བ་

གདན་ས་བཀྲ་ཤིས་ལྷུན་པོའི་ཁྱད་ཆོས་ཡིན། སྔར་ཡོངས་འཛིན་པཎྜི་ཏ་དང༌། ཡོངས་
འཛིན་གུ་གེ་བ་སོགས་ཀྱང་རྣམ་འགྲེལ་གྱི་སྟེང་ནས་བཀའ་པོད་ལྔ་ལ་ངེས་པ་རྙེད་པ་
དང༌། རྗེ་དགེ་འདུན་གྲུབ་ལ་བླ་མ་འགའ་ཞིག་གིས་པོ་ཏི་གཅིག་ལ་བལྟས་ཏེ་ལྔ་ཤེས་
པར་འདོད་ན་རྣམ་འགྲེལ་ལ་སློབས་གསུངས་པ་དང༌། རྗེ་ཙོང་ཁ་པ་ཆེན་པོས་གནས་
འདིར་ཚད་མའི་བསྟན་པ་དར་ཡོངས་གསུངས་པ་དང༌། རྗེ་ཤེས་རབ་སེང་གེས་དགེ་
འདུན་གྲུབ་ཁྱོད་དབུ་སྐྱ་དཀར་རེར་གནས་དེར་འཆད་ཉན་བྱེད་པ་མཐོང་ཞེས་བླ་མ་དུ་མས་
ལུང་བསྟན་གནང་བའི་རྒྱུ་མཚན་ཡང་དེ་ཡིན། ད་རེས་ཆོས་གྲྭ་ཚུལ་བཞིན་རྒྱུགས་ཏེ་
ཐོས་བསམ་ཚུལ་བཞིན་བགྱིས་ལ་དལ་འབྱོར་ལན་ཅིག་ཐོབ་པའི་དགོས་པའང་དེས་གྲུབ་
ཡོང་གསུངས། དེ་བཞིན་འགྲེལ་པ་དོན་གསལ་ཐུགས་འཛིན་མཛད་པས་མནལ་ལམ་དུ་
རྗེ་བཙུན་བྱམས་མགོན་གསེར་མདོག་ཅན་ཁྲུ་ཚད་བརྒྱད་བཅུ་པ་གཅིག་ལ་ཕྱག་བསྐོར་
དང་སྨོན་ལམ་འདེབས་པ་སོགས་ཀྱི་མཚན་བལྟས་བྱུང༌། གདན་སའི་ཕྱག་སྲོལ་བཞིན་
གཞུང་ཆེན་སོ་སོའི་གསན་སྦྱོང་གྲུབ་མཚམས་སུ་སྐལ་བཟང་ཁྱམས་རྭ་ཆེན་མོར་ཤར་
རྩེ་གྲྭ་ཚང་དང་། ཐོས་བསམ་གླིང་དཀྱིལ་ཁང་བཅས་གྲྭ་ཚང་གསུམ་གྱི་མཁས་མང་
འདུས་པའི་དབུས་སུ་དམ་བཅའ་འཇོག་པར་མཛད་པས་བླ་བྲང་རྒྱལ་མཚན་མཐོན་པོ་
ནས་གཟེངས་བསྟོད་དང་སྟོད་འགག་སོགས་ཀྱི་གནང་སྦྱིན་སྩལ། སྤྱི་ལོ་༡༩༥༤ལོའི་
བོད་ཟླ་དང་པོའི་ནང་སྐལ་བཟང་ཁྱམས་རྭ་ཆེན་མོར་གྲྭ་ཚང་གསུམ་གྱི་མཁས་མང་འདུས་
པ་རྒྱ་མཚོའི་དབུས་སུ་དཀའ་ཆེན་རབས་འབྱམས་སྨྲ་བའི་མཚན་རྟགས་བཞེས། དེ་
ས་གནས་བརྟན་འདུལ་བ་འཛིན་པ་ཆེན་པོ་མཁན་ཆེན་རྡོ་རྗེ་འཆང་༧སྐྱབས་རྗེ་མཛེས་
པ་རྗེ་བཙུན་བློ་བཟང་བསྟན་འཛིན་ཡེ་ཤེས་ཀྱི་དྲུང་ནས་དགེ་སློང་གི་སྡོམ་པ་ཞུས་ནས་

འདུལ་བའི་བཅས་མཚམས་ཕྲ་ཞིང་ཕྲ་བ་མཐའ་དག་སྤྱན་གྱི་འབྲས་བུ་བཞིན་སྲུང་བར་
མཛད། དཀྱིལ་ཁང་མཁན་རིན་པོ་ཆེ་ཨུ་རྫོང་པ་དཀའ་ཆེན་བློ་བཟང་བཟོད་པ་དཔལ་
བཟང་པོའི་དྲུང་ནས་སུམ་རྟགས་དང་དག་ཡིག་ངག་སྒྲོན། སྙན་ངག་མེ་ལོང་མ། དབྱངས་
ཅན་སྒྲ་མདོ་བཅས་ཀྱི་ཁྲིད་དང༌། གསུང་འབུམ་མང་པོའི་ལུང་སོགས་དང༌། གཞན་
ཡང་ཀུན་གཟིགས་འོད་མཚན་མགོན་པོ་པཎ་ཆེན་ཐམས་ཅད་མཁྱེན་པ་སྐུ་འཕྲེང་བཅུ་པ་
ཆེན་པོ་མཆོག་དང་སྐུའི་ཡོངས་འཛིན་དངུལ་ཆུ་བ་ཆེན་པོ། ༧སྐྱབས་རྗེ་བདེ་ཆེན་སྙིང་
པོ་དང༌། སྐྱབས་རྗེ་རྒྱ་སྤྲུལ་རིན་པོ་ཆེ་དང༌། སྐྱབས་རྗེ་བསམ་གྲུབ་རིན་པོ་ཆེ་སོགས་
ཀྱི་དྲུང་ནས་དབང་ལུང་མན་ངག་མཐའ་ཡས་པ་གསན། དུས་རྒྱུན་གདན་སར་དོན་གཉེར་
ཅན་དུ་མར་གཞུང་ཆེན་ཁག་གི་དཔེ་ཁྲིད་དང༌། སྟོད་ངམ་རིམ་འདུས་སྤྱིས་ཞུས་ངོར་
ཕྱོགས་དེར་དགེ་རྒན་ལ་ཕེབས་ནས་བློ་གསར་རྣམས་ལ་གཞུང་ཆེན་བཀའ་པོད་ལྔའི་དཔེ་
ཁྲིད་དང༌། སྔར་ཡོད་ཕར་ཚད་དབུ་གསུམ་གྱི་དམ་བཅའི་ཐོག་འདུལ་བའི་དམ་བཅའ
གསར་དུ་བསྣན། དགེ་འདུན་འདུས་མང་ལ་ཆོས་སྤྱོད་རབ་གསལ་གྱི་ལུང་དང༌། རྟེན་
འབྲེལ་བསྟོད་པའི་ཁྲིད། དད་ལྡན་ཉི་ཤུ་ཙམ་ལ། དགེ་སློང་གི་སྡོམ་པ་སོགས་སྩལ། མེ་
སྤྲེལ་ཟླ་བ་ལྔ་པའི་ཚེས་གཅིག་ཉིན་གདན་ས་བཀྲ་ཤིས་ལྷུན་པོའི་མཛད་བརྒྱ་ཚོམས་ཆེན་
དུ་ཡང་དར་བསྟན་པའི་རྩ་ལག་ཀུན་གཟིགས་པཎ་ཆེན་ཐམས་ཅད་མཁྱེན་པ་མཆོག་དང༌།
སྐུའི་ཡོངས་འཛིན་དངུལ་ཆུ་རིན་པོ་ཆེ། ཟུར་ཆེན་རྣམ་བཞིའི་དབུས་སུ་ཤར་རྩེ་ཁྲོན་
སྦུག་པ་དཀའ་ཆེན་བློ་བཟང་དཔལ་འབྱོར་དང་ལྷན་དུ་དཀར་སྤྲོའི་བགྲོ་གླེང་མཛད་དེ་རྒྱལ་
བ་དགྱེས་པའི་ལེགས་བཤད་ཀྱི་མཆོད་སྤྲིན་ཕུལ། ༧སྐྱབས་མགོན་པན་ཆེན་ཐམས་ཅད་
མཁྱེན་པ་མཆོག་ནས་རྒྱལ་བའི་བསྟན་པ་རིན་པོ་ཆེ་ཇི་སྲིད་བསྐལ་པ་མ་སྟོང་གི་བར་

མཛད་པ་པོའི་རྣམ་ཐར།
དུ་གནས་ཐབས་སུ་བླ་བྲང་རྒྱལ་མཚན་མཐོན་པོའི་གཟིམ་ཆུང་ཉི་འོད་ཆེན་མོར་ཀུན་གཟིགས་
རྩེ་ཉི་འོད་སློབ་གྲྭ་ཞེས་པ་ཞིག་གསར་བཙུགས་གནང་ནས། གདན་ས་བཀྲ་ཤིས་ལྷུན་
པོའི་ནང་གི་མདོ་སྔགས་གཞུང་ལུགས་ཀུན་ལ་མཁྱེན་པའི་མངའ་བདག་དཀའ་ཆེན་རབས་
འབྱམས་པ་དང་། བླ་སྤྲུལ་སོགས་ཐེངས་དང་པོར་ཉེར་གཅིག་ཧྲག་བསྡུས་མཛད་པའི་
ཁོངས་སུ་རྗེ་ཉིད་ཀྱང་ཚུད། སློབ་གྲྭ་དེར་མདོ་སྔགས་གཞུང་ལུགས་ཡོངས་རྫོགས་ལ་
ལག་ལེན་སྙིང་པོར་དྲིལ་བའི་སློབ་སྦྱོང་དང༌། གཞུང་ཆེན་བཀའ་པོད་ལྔ་དང་། གསང་
བདེ་འཇིགས་གསུམ་གྱི་བསྐྱེད་རྫོགས་བཅས་ཀྱི་དཀའ་གནད་ལ་དཔྱད་པ་ཞིབ་མོས་རྩོམ་
རྒྱུགས་རེ་འབུལ་དགོས་པ་བཞིན་རྗེ་ཉིད་ནས་ཀྱང་ཚད་མའི་བསྡོམས་ཤིག་རྩོམ་རྒྱུགས་
སུ་ཕུལ་བས། ༧གོང་ས་༧སྐྱབས་མགོན་པཎ་ཆེན་ཐམས་ཅད་མཁྱེན་པ་མཆོག་ཐུགས་
ཤིན་ཏུ་དགྱེས་ནས་གོས་ཆེན་གྱི་སྟོད་འགག་དང་མཇལ་དཪ་ཨ་ཤེ་རེ་བཅས་གསོལ་
རས་སྩལ་ནས། ཁྱོད་རྣམས་རྒྱུད་པ་གྲྭ་ཚང་དུ་ཞུགས་མ་ཞུགས་གང་བྱས་ཀྱང་མཆོག་
ཅིང༌། སྔགས་ཀྱི་ལམ་རིམ་པ་གཉིས་ལ་སོགས་པའི་རྒྱུད་དོན་དང་། རྒྱུད་པ་གྲྭ་ཚང་གི་
ཕྱག་ལེན་རྣམས་མ་བརྗེད་པ་དང་། སྙིགས་མའི་དུས་འདིར་རྒྱལ་བའི་བསྟན་པ་རིན་པོ་
ཆེ་འཛིན་སྐྱོང་སྤེལ་གསུམ་བྱ་དགོས་པའི་བཀའ་སློབ་རྒྱ་ཆེར་སྩལ་བའི་དགོངས་དོན་
ལྟར་ཕྱོགས་ཀུན་ཏུ་རྒྱལ་བའི་བསྟན་པ་རིན་པོ་ཆེ་སྤེལ་བཞིན་བཞུགས་པ་ལགས་སོ། །

ཐུན་མོང་བསྡུས་པའི་བསྡོམས་ཚིག་བློ་གསལ་དགའ་བསྐྱེད་
ཅེས་བྱ་བ་བཞུགས་སོ། །
༄༅། །རབ་དཀར་ཆུ་སྐྱེས་ཟླ་བའི་སྟེང༌། །འཇམ་དཔལ་གཞོན་ནུ་དཔའ་བོ་དང༌། །
ཡིད་འོང་ལྷ་མོ་དབྱངས་ཅན་མ། །རྟག་པར་བརྩེ་ལ་ཕྱག་བགྱིའོ། །ཤེས་བྱའི་ནེའུ་
གསིང་ངོས་ཡངས་ལ། །རིག་ལམ་མེ་ཏོག་བཀོད་པ་ཅན། །སྐྱེས་ཀྱི་བློ་གསལ་གཞོན་
ནུ་རྣམས། །འདི་ན་རྩེད་འཇོ་བྱ་བར་རིགས། །དེང་འདིར་བསྡུས་རྩ་འཆད་པ་ལ། །
ཆོས་ཅན་དབྱེ་གཞི་བཤད་པ་དང༌། །ཆོས་ཀྱི་དབྱེ་བ་བསྟན་པ་དང༌། ངེས་པར་བྱ་བའི་
རྣམ་གཞག་དང༌། །ངེས་བྱེད་ཐལ་འགྱུར་བཤད་པ་དང༌། །ལྟ་བ་དབུ་མར་འཇུག་པའི་
ཚུལ། །ལྔ་པོ་སྐབས་འདིའི་མདོར་བསྟན་ཡིན། །ཤེས་བྱ་གཞལ་བྱ་གཞི་གྲུབ་ཡོད། །
ཆོས་དང་གཞི་དང་རྟེན་འབྲེལ་དང༌། །དམིགས་པ་ཆོས་ཅན་ཡུལ་རྣམས་ནི། ། ཁྱབ་
མཉམ་དབྱེ་གཞི་ཆོས་ཅན་ཡིན། །དབྱེ་ན་དངོས་པོ་རྟག་པ་གཉིས། །དགག་སྒྲུབ་མཚན་
མཚོན་མཚན་གཞི་གསུམ། བྱས་དང་མ་བྱས་སྐྱེ་མ་སྐྱེས། །འདུས་བྱས་མ་བྱས་དངོས་
དངོས་མེད། །འཇིག་དང་མི་འཇིག་ལ་སོགས་པའོ། །དངོས་པོ་ལ་ཡང་བེམ་པོ་དང༌། །
ཤེས་པ་ལྡན་མིན་འདུ་བྱེད་གསུམ། །བེམ་པོ་ལ་ཡང་ཕྱི་ནང་གཉིས། །ཕྱི་དོན་གཟུགས་
ལ་སོགས་པ་ལྔ། །གཟུགས་ལ་ཁ་དོག་དབྱིབས་ཀྱི་གཉིས། །རྒྱས་པར་དབྱེ་ན་ཉི་ཤུ་
སྟེ། །སྔོ་སེར་དཀར་དང་དམར་བ་དང༌། །སྣང་མུན་སྤྲིན་དང་དུ་བ་དང༌། །རྡུལ་དང་ཁུང་
སྣ་ཉི་མ་དང༌། །གྲིབ་མ་རིང་ཐུང་ལྷམ་པ་དང༌། །ཟླུམ་པོ་མཐོན་པོ་དམའ་བ་དང༌། །ཕྱ་
ལེ་ཕྱ་ལེ་མིན་པའོ། །སྒྲ་ལ་རྣམ་པ་བརྒྱད་ཡོད་དེ། །ཟིན་པའི་འབྱུང་བ་ལ་བརྟེན་པའི་
སེམས་ཅན་སྟོན་དང་མི་སྟོན་ལ། །ཡིད་འོང་མི་འོང་གཉིས་རེ་དབྱེ། །མ་ཟིན་པ་ལའང་

དེ་བཞིན་ནོ། །དྲི་ལ་ཞིམ་དང་ང་བ་དང༌། །མཉམ་དང་མི་མཉམ་བཞི་རུ་ཡོད། །རོ་ནི་
མངར་སྐྱུར་ཁ་དང་སྐ། །ཚྭ་དང་ལན་ཚྭ་རྣམ་པ་དྲུག །རེག་བྱ་ས་ཆུ་མེ་རླུང་དང༌། །
འཇམ་རྩུབ་ལྕི་ཡང་ཚ་གྲང་དང༌། །བཀྲེས་དང་སྐོམ་པས་བཅུ་གཉིས་སོ། །ནང་དོན་
མིག་ལ་སོགས་པ་ལྔ། །ཤེས་པ་ཚད་མ་ཚད་མིན་གཉིས། །ཚད་མ་ལ་ཡང་མངོན་རྗེས་
གཉིས། །དབང་ཡིད་རང་རིག་རྣལ་འབྱོར་གྱི། །མངོན་སུམ་རྣམ་པ་བཞི་རུ་ཡོད། །རྗེས་
དཔག་དངོས་སྟོབས་གྲགས་ཡིད་གསུམ། །མ་རྟོགས་ལོག་རྟོག་ཐེ་ཚོམ་སྟེ། །ཚད་མིན་
བློ་ཡང་གསུམ་དུ་འགྱུར། །ལྡན་པ་མིན་པའི་འདུ་བྱེད་ལ། །ཐོབ་དང་མ་ཐོབ་སྐལ་མཉམ་
དང༌། །སྙོམས་འཇུག་གཉིས་དང་སྲོག་དང་ནི། །སྐྱེ་གནས་མི་རྟག་རྒ་བ་དང༌། །མིང་གི་
ཚོགས་སོགས་བཅུ་གསུམ་ཡོད། །ཡང་ན་ཤེས་བྱར་རྣམ་དབྱེ་ན། །ཕུང་པོ་ཁམས་དང་
སྐྱེ་མཆེད་དོ། །ཕུང་པོ་གཟུགས་ཚོར་འདུ་ཤེས་དང༌། །འདུ་བྱེད་རྣམ་ཤེས་ཕུང་པོ་
ལྔ། །མཛོད་ལས་གཟུགས་ཕུང་བཅུ་གཅིག་གསུངས། །མིག་སོགས་འདུས་ཏེ་རེག་པ་
ལས། །བྱུང་བའི་ཚོར་སོགས་རྣམ་པ་དྲུག །འདུ་ཤེས་ལ་ཡང་དེ་བཞིན་དྲུག །མཚུངས་
ལྡན་ལྡན་མིན་འདུ་བྱེད་གཉིས། །མཚུངས་ལྡན་ལ་ཡང་ལྔ་བཅུ་བདུན། །ལྡན་མིན་འདུ་
བྱེད་སྔར་བཤད་ལྟར། །གང་ཟག་ཀྱང་ནི་དེ་ཡིན་ཏེ། དེ་ལ་ཡང་ནི་སྲིད་པ་གསུམ། །
ངན་འགྲོ་དམྱལ་བ་སོགས་གསུམ་དང༌། །བདེ་འགྲོ་མི་དང་འདོད་ལྷ་དྲུག །བཅུ་པོ་
འདོད་པའི་ཁམས་ཡིན་ནོ། །དམྱལ་བ་ཚ་གྲང་ཉེ་ཚེ་དང༌། །ཉེ་འཁོར་བ་ཡི་དབྱེ་བས་
བཞི། །ཡི་དྭགས་དངོས་དང་འཐོར་བུ་གཉིས། །དུད་འགྲོ་གནས་དང་ཁ་འཐོར་གཉིས། །
མི་ལ་གླིང་གི་དབྱེ་བས་བཞི། །འདོད་ལྷ་རྒྱལ་ཆེན་རིགས་བཞི་དང༌། །སུམ་རྩེན་འཐབ་
བྲལ་དགའ་ལྡན་དང༌། །འཕྲུལ་དགའ་གཞན་འཕྲུལ་དབང་བྱེད་དོ། །གཟུགས་ཁམས་
བསམ་གཏན་བཞི་ཡིན་ཏེ། །ནང་གསེས་གནས་རིགས་བཅུ་བདུན་ཡོད། །གཟུགས་
མེད་ནམ་མཁའ་མཐའ་ཡས་དང༌། །རྣམ་ཤེས་མཐའ་ཡས་སྐྱེ་མཆེད་དང༌། །ཅི་ཡང་མེད་

པའི་སྐྱེ་མཆེད་དང༌། །འདུ་ཤེས་ཡོད་མིན་མེད་མིན་བཞི། །ཉན་རང་བྱང་ཆུབ་སེམས་
དཔའ་ཡི། །སོ་སྐྱེ་ཚོགས་སྦྱོར་གཉིས་གཉིས་ཡོད། །ཉན་ཐོས་རྒྱུན་ཞུགས་ཕྱིར་འོང
དང༌། །ཕྱིར་མི་འོང་དང་དགྲ་བཅོམ་པ། །ཞུགས་གནས་དབྱེ་བས་བརྒྱད་དུ་ཡོད། །རང་
རྒྱལ་བསེ་རུ་ཚོགས་སྤྱོད་གཉིས། །བྱང་འཕགས་ས་བཅུའི་དབང་གིས་བཅུ། །སྒྲིབ་དང་
བཅས་པ་སེམས་ཅན་ཏེ། །སྒྲིབ་སྤངས་སངས་རྒྱས་འཕགས་པའོ། །རྣམ་ཤེས་མིག་ལ་
སོགས་པ་དྲུག །ཕྱི་དང་ནང་གི་ཁམས་བཅོ་བརྒྱད། །ཕྱི་ཡི་གཟུགས་ལ་སོགས་པ་
དྲུག །ནང་གི་མིག་སོགས་རྣམ་པ་དྲུག །མིག་གི་རྣམ་ཤེས་ཁམས་སོགས་དྲུག །སྐྱེ་
མཆེད་རྣམ་པ་བཅུ་གཉིས་ཏེ། །ཕྱི་ཡི་གཟུགས་ལ་སོགས་པ་དྲུག །ནང་གི་མིག་སོགས་
དྲུག་ཡིན་ནོ། །ཡང་ན་མཚན་ཉིད་གསུམ་ཡོད་དེ། །ཀུན་བརྟགས་གཞན་དབང་ཡོངས་
གྲུབ་བོ། །ཡང་ན་ཀུན་རྫོབ་དོན་དམ་གཉིས། །གཞན་ཡང་རང་མཚན་སྤྱི་མཚན་
གཉིས། །སྒྲ་ཡི་དངོས་ཡུལ་ཡིན་མིན་གཉིས། །འདྲ་བ་ཐུན་མོང་ཡིན་མིན་གཉིས། །
ཟག་བཅས་ཟག་མེད་གཉིས་སོགས་དབྱེ། །གཞན་ཡང་དགེ་སོགས་གསུམ་ཡོད་དེ། །
རྣམ་བྱང་དགེ་བའི་ཕྱོགས་ལ་ཡང་། །ལུས་ངག་ཡིད་ཀྱི་དགེ་བཅུ་དང༌། །བསོད་ནམས་
བྱ་བ་རྣམ་གསུམ་དང༌། །ལམ་ལ་ལྔ་གསུམ་བཅོ་ལྔ་དང༌། །བྱང་ཆུབ་ཕྱོགས་ཆོས་སུམ་
ཅུ་བདུན། །ཕ་རོལ་ཕྱིན་པ་དྲུག་དང་བཅུ། །འདྲེས་དང་མ་འདྲེས་ཡོན་ཏན་དང༌། །ཆོས་
ཕུང་བརྒྱད་ཁྲི་བཞི་སྟོང་དང༌། གསུང་རབ་ཡན་ལག་བཅུ་གཉིས་དང༌། །འདུལ་མངོན་
མདོ་སྡེ་སྡེ་སྣོད་གསུམ། །བརྗོད་བྱ་ལྷག་པའི་བསླབ་པ་གསུམ། །བྱ་སྤྱོད་རྣལ་འབྱོར་བླ་
མེད་དེ། །གསང་སྔགས་རྒྱུད་སྡེ་རྣམ་པ་བཞི། །སྨིན་བྱེད་བུམ་པའི་དབང་སོགས་
བཞི། །གྲོལ་བྱེད་བསྐྱེད་རྫོགས་རིམ་པ་གཉིས། །འབྲས་བུ་སྐུ་བཞི་ཡེ་ཤེས་ལྔ། །
གཞན་ཡང་འགོག་ལམ་བདེན་པ་གཉིས། །སྐུ་དང་ཡེ་ཤེས་འཕྲིན་ལས་སོ། །ལུས་ངག་
ཡིད་ཀྱི་མི་དགེ་བཅུ། །ཉོན་མོངས་ཤེས་བྱའི་སྒྲིབ་པ་གཉིས། །མཐོང་དང་སྒོམ་པའི་
}
3

སྤང་བྱ་གཉིས། །དེ་སོགས་ཀུན་ཉོན་མི་དགེའི་ཕྱོགས། །སྒྲིབ་དང་མ་སྒྲིབ་ལུང་མ་
བསྟན། །བྱེ་བྲག་སོ་སོར་དབྱེ་བ་ན། །རྣམ་གྲངས་གྲངས་ལས་འདས་པར་གྱུར།
ངེས་པར་བྱ་བའི་རྣམ་གཞག་ལ། །རྫས་ལྡོག་འགལ་འབྲེལ་སྤྱི་བྱེ་བྲག ། མཚན་མཚོན་
རྒྱུ་འབྲས་ཡོད་མེད་རྟོགས། །ཡིན་མིན་ལོག་དང་རྗེས་འགྲོ་ལྡོག །དགག་གཞི་རྩི་
ལུགས་སྔ་ཕྱི་བཙན། །སྐོར་འབེབས་ལ་སོགས་ཉེར་གཉིས་ཡོད། །རྫས་ཆོས་དེ་དང་ཉེ་
དང་བཅས། །ཁྱོད་ཁྱོད་ཁྱོད་མིན་ཁྱོད་མ་ཡིན། །རང་ཡིན་ལྡོག་ཆོས་ཉེ་དང་བཅས། །
ཁྱོད་ཁྱོད་ཁྱོད་མིན་ཁྱོད་ཡིན་པ། །རང་མིན་ལྡོག་ཆོས་ཉེ་དང་བཅས། །ཁྱོད་ཁྱོད་མ་
ཡིན་ཁྱོད་མིན་པ། །ཁྱོད་མ་ཡིན་པའི་ཁྱད་ཆོས་གནས། །དེ་གསུམ་གང་ལ་མི་ཉེ་བ།
ཁྱོད་ཁྱོད་མིན་ཞིང་ཁྱོད་མ་ཡིན། ཁྱོད་ཡིན་སོ་སོའི་སྒྲུབ་བྱེད་ནི། །ཁྱད་ཆོས་དེ་དག་
སོ་སོའི་སྟེང༌། །མཚན་གཞི་གང་ཡིན་དེའི་ལྡོག་པ། །དེ་མ་ཡིན་དང་འགལ་བའོ། །
གཞི་དེ་ཡོད་ན་ཡོད་རྟོགས་དང་། མེད་ན་མེད་རྟོགས་ཚད་མ་ཀུན། །དངོས་པོ་ཡིན་ན་
རྒྱུ་འབྲས་ཀུན། །དགག་གཞི་ཅན་གྱི་ཆོས་ལ་ནི། །ཁྱབ་བྱ་འབྲེལ་བ་བལྟོས་པ་ཀུན།
ཁོ་ཁོ་ཡིན་པའི་ཆོས་རྣམས་ཀྱི། །ལྡོག་པ་དང་འགལ་མ་ལུས་ཀུན། །མེད་པ་རྣམས་དང་
མ་འབྲེལ་བ། །དེ་དང་ཕན་ཚུན་ཐ་མི་དད། །ཡོད་མེད་ཀུན་དང་ཐ་དད་དུ། །གྱུར་པའི་
སྒྲུབ་པ་ཐམས་ཅད་དང༌། །ཡོད་མེད་ཀུན་གྱི་བརྗོད་བྱེད་སྒྲ། །དེ་རྣམས་ཞེས་བརྗོད་སྒྲ་
ལ་སོགས། །རྫས་ཆོས་ཡིན་པའི་ཆོས་རྣམས་ལ། དེ་མིན་ཡོད་ན་དེ་དག་ཀུན། །རྫས་
ཆོས་སུ་ནི་ངེས་པ་ཡིན། །ཤེས་བྱ་དངོས་པོ་སྒྲུབ་པ་སོགས། །རྐྱང་པ་སློབ་དཔོན་ངག་
ལས་ཤེས། །ཡོད་པ་རྣམས་དང་ཐ་དད་དང༌། །དེ་དང་ཕན་ཚུན་ཐ་དད་དང༌། །དགག་
གཞི་མེད་པའི་ཆོས་ཀྱི་སྟེང་། །ཁྱབ་བྱ་ཁྱབ་བྱེད་ཁྱབ་མཉམ་འབྲེལ། །རང་མིན་ལྡོག་
ཆོས་ཡིན་རྣམས་ལ། །དེ་མིན་ཡོད་ན་དེ་དག་ཀུན། །རང་ཡིན་ལྡོག་ཆོས་ཡིན་པར་
ངེས། །རྟག་པ་བདག་མེད་ལ་སོགས་ལ། །རྐྱང་པ་སློབ་དཔོན་ངག་ལས་ཤེས། །ཡོད་པ་

ir
རྣམས་ཀྱི་ལྡོག་པའམ་གཅིག །ཕན་ཚུན་ཐ་མི་དད་རྣམས་དང༌། །ཡིན་པ་ཡོད་པའི་ཆོས་
རྣམས་དང༌། །ཁྱབ་མཉམ་ཀུན་དང་མཚན་གཞི་ལ། །སྦྱར་བའི་མཚན་མཚོན་མ་ལུས་
ཀུན། །ཡོད་པ་ཀུན་དང་ཐ་མི་དད། །གྱུར་པའི་དངོས་པོ་ཐམས་ཅད་དང༌། །ཡོད་མེད་
ཀུན་དང་དངོས་འགལ་དང༌། །ཡིན་པ་མེད་པའི་ཆོས་ཀུན་དང་། །རང་ཡིན་ལྡོག་ཆོས་
ཡིན་རྣམས་ལ། །དེ་མིན་ཡོད་ན་དེ་དག་ཀུན། རང་མིན་ལྡོག་ཆོས་ཡིན་པར་ངེས། །
མཚན་ཉིད་ལ་སོགས་རྐྱང་པ་རྣམས། སློབ་དཔོན་ངག་ལས་ཤེས་པར་བྱ། །ཡོད་མེད་
ཀུན་དང་ཐ་དད་དང༌། །རྫས་ཆོས་སྒྲུབ་པ་གང་རུང་གི །གཞི་མཐུན་རྣམས་དང་རྫས་
ཆོས་ལ། །ཉེ་བའི་ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རྫས་ཆོས་ལ། །ཉེ་བར་
བྱེད་པའི་ལྡོག་ཆོས་ཡིན། །ཡོད་མེད་ཀུན་དང་ཐ་དད་དང༌། །རང་ཡིན་ལྡོག་ཆོས་མིན་
པའམ། །རང་མིན་ལྡོག་ཆོས་མ་ཡིན་པའི། །གཞི་མཐུན་ཀུན་དང་རང་མིན་ལ། །ཉེ་
བའི་ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རང་ཡིན་ལ། །ཉེ་བའི་ལྡོག་ཆོས་
ཕུང་གསུམ་ཡིན། །ཡོད་མེད་ཀུན་དང་ཐ་དད་དང༌། །རང་མིན་ལྡོག་ཆོས་ཡིན་
པའམ། །རང་ཡིན་ལྡོག་ཆོས་ཡིན་པ་ཡི། །གཞི་མཐུན་ཀུན་དང་རང་ཡིན་ལ། །ཉེ་བའི་
ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རང་མིན་ལ། །ཉེ་བར་བྱེད་པའི་ལྡོག་
ཆོས་ཡིན། །ཡོད་མེད་ཀུན་དང་ཐ་དད་དང༌། །དགག་པ་ཡང་གི་གཞི་མཐུན་དང༌། །
ཁྱོད་སྤྱི་ཡོད་ན་ཁྱོད་སྤྱི་ཀུན། །ཆོས་གང་དེ་གསུམ་མི་ཉེ་བ། །ཡིན་ལ་ལྡོག་ཆོས་ཡིན་
ཡོད་ཀུན། །དེ་གསུམ་གང་ལ་མི་ཉེ་བའི། །ལྡོག་ཆོས་ཕུང་གསུམ་པ་ཡིན་ནོ། །འགལ་
དང་མི་འགལ་འདི་ལྟ་སྟེ། །ལྷན་ཅིག་མི་གནས་ཕན་ཚུན་སྤང༌། །བྱ་རོག་འུག་པ་མེ་ཆུ་
བཞིན། །ཚད་མའི་གཞུང་ལུགས་རྣམས་ལས་བྱུང༌། །དེང་སང་བསྡུས་པ་ཡོངས་གྲགས་
ལ། འགལ་བ་ཙམ་མམ་རྒྱུད་འགལ་ལ། །འགལ་ཁྱབ་དཀྱུས་མ་སྒོ་གཉིས་འབུད། །ལྡོག་
པ་ཐ་དད་ཡིན་པ་དགོས། །དངོས་འགལ་ཡིན་ན་དེ་གཉིས་སྟེང༌། །ཁ་སྦུབ་གཉིས་དང་
༨

སྒོ་བཞི་འབུད། །ཁྱོད་དང་འགལ་བ་ཁྱོད་དང་ནི། །མི་འགལ་བ་དང་དངོས་འགལ་དང་།
སྒྲུབ་པ་ཡང་གི་གཞི་མཐུན་པ། །ཡིན་ཏེ་བདག་མེད་ཡིན་པའི་ཕྱིར། །ཞེས་པ་འདི་ལ་
ཁྱབ་པ་ཡོད། །ཁྱོད་དང་མི་འགལ་བ་ཁྱོད་དང༌། །འགལ་བ་དང་ནི་དངོས་འགལ་
དང༌། །དགག་པ་ཡང་གི་གཞི་མཐུན་ནི། །ཡིན་ཏེ་ཤེས་བྱ་ཡིན་པའི་ཕྱིར། །ཞེས་པ་
འདི་ལ་ཁྱབ་པ་ཡོད། །ཁྱོད་རང་ཁྱོད་དང་མི་འགལ་ཏེ། །གང་ཟག་གི་ནི་བདག་མེད་
ཕྱིར། །འབྲེལ་དང་མ་འབྲེལ་འདི་ལྟ་སྟེ། །བྱས་དང་མི་རྟག་ལྟ་བུ་ལ། །བདག་ཉིད་
གཅིག་པའི་འབྲེལ་བ་དང༌། །མེ་དང་དེ་འབྲས་དུ་བ་ནི། །དེ་ལས་བྱུང་བའི་འབྲེལ་པ་
ཞེས། །ཚད་མའི་གཞུང་ལུགས་རྣམས་ལས་བཤད། །མེད་ན་མི་འབྱུང་ཞེས་པ་ཡི། །
དོན་ཡང་དེ་བྱུང་འབྲེལ་ལ་གནས། །འོན་ཀྱང་བསྡུས་པ་ཡོངས་གྲགས་ལ། །ཁྱོད་ཆོས་
དེ་དང་འབྲེལ་བར་ཐལ། །དེ་དང་ཐ་དད་ཡིན་གང་ཞིག །ཆོས་དེ་ལྡོག་ན་ཁྱོད་ཀྱང་
ནི། །ལྡོག་པར་འགྱུར་བའི་ཕྱིར་ཞེས་པ། །འབྲེལ་པའི་ཁྱབ་པ་འཆའ་བ་ཡིན། །ཁྱོད་
དང་འབྲེལ་བ་གང་ཡིན་དེ། །མ་འབྲེལ་བ་དང་དངོས་འགལ་དང༌། །སྒྲུབ་པ་ཡང་གི་གཞི་
མཐུན་ནི། །ཡིན་ཏེ་ཤེས་བྱ་ཡིན་པའི་ཕྱིར། །ཁྱོད་དང་མ་འབྲེལ་བ་ཁྱོད་དང༌། །འབྲེལ་
པ་དང་ནི་དངོས་འགལ་དང༌། །དགག་པ་ཡང་གི་གཞི་མཐུན་ནི། །ཡིན་ཏེ་བདག་མེད་
ཡིན་པའི་ཕྱིར། །མི་འཇིག་ཆོས་དང་རྟག་པ་ལ། །བདག་ཉིད་གཅིག་པའི་གོ་བ་ཡོད། །
རྟག་པ་དངོས་པོ་ལྟ་བུ་ལ། །དེ་ཡི་གོ་བ་མེད་མོད་ཀྱང༌། །དེང་སང་ཡོངས་གྲགས་
བདག་གཅིག་གི། །འབྲེལ་པ་ཤེས་བྱའི་སྤྱི་ནོར་ཟེར། །དེ་ལ་མེད་ན་མི་འབྱུང་གི །
འབྲེལ་བཤད་ཙམ་ནི་ཡོད་པར་མངོན། །དེ་བྱུང་འབྲེལ་པ་དངོས་པོ་ལ། །ཡོད་ཀྱི་གཞན་
ལ་མེད་པའོ། ༈ །སྤྱི་དང་བྱེ་བྲག་འདི་ལྟ་སྟེ། བུམ་པ་ཤེས་བྱའི་བྱེ་བྲག་དང༌། །ཤེས་
བྱ་བུམ་པའི་སྤྱི་ཡིན་ཞིང༌། །ཁས་བླངས་སྒྲུབ་བྱེད་བཀོད་པའི་ཚེ། །བུམ་པ་ཤེས་བྱའི་
བྱེ་བྲག་སྟེ། །དེ་ཡིན་དེ་ལ་བདག་གཅིག་འབྲེལ། །བུམ་པ་མིན་ཞིང་དེ་ཡིན་པ། །དུ་མ་

ཐུན་མཾང་བསྡུས་པའ་བསྡོམས་ཚག་བླ་གསལ་དགའ་བསྐྱིད།
གྲུབ་པའི་ཕྱིར་ཞེས་འགོད། །དུ་མའི་མཚན་གཞི་གཉིས་རེ་འཛིན། །དེ་ལྟར་སྤྱི་དང་བྱེ་
བྲག་འཇོག །ཁྱོད་དང་འགལ་བ་སྤྱི་ཡིན་ཞིང་། །ཁྱོད་དང་ཐ་དད་སྤྱི་ཡིན་ཏེ། །བདག་
མེད་ཡིན་པའི་ཕྱིར་ཞེས་པ། །འདི་ནི་རྡོ་རྗེ་བྲག་རི་ཡིན། །རྫས་ཆོས་རང་ཡིན་ལྡོག་
ཆོས་ནི །ཉེ་དང་བཅས་ལ་སྤྱི་ཡིས་ཁྱབ། །མཚན་གཞི་མེད་རྣམས་སྤྱི་མ་ཡིན། །དངོས་
པོ་ལྟ་བུ་གཉིས་ཀ་ཡིན། ༈།མཚན་མཚོན་རྣམ་གཞག་འདི་ལྟ་སྟེ། །མཚན་ཉིད་གོ་བྱེད་
ཡིན་པ་ཡོད། །རྫས་ཡོད་ཆོས་གསུམ་ཚང་བའོ། །མཚོན་བྱ་གོ་བྱེད་ཡིན་པ་ཡོད། །
བཏགས་ཡོད་ཆོས་གསུམ་ཚང་བའོ། །གཞུང་ལུགས་རྣམས་ལས་གོ་བྱ་ལ། །གོ་བྱེད་
མི་འཁྲུལ་བ་རུ་འཇུག །གོ་ཆ་མཚན་གཞིའི་སྟེང་དུ་ནི། །གོ་བྱེད་ཀྱིས་ནི་འཁྲུལ་མེད་
རྟོགས། །མཚན་མཚོན་གཞི་གསུམ་རྣམ་གཞག་གསུངས། །དེ་ཡི་ཚུལ་དང་རྗེས་མཐུན་
པར། །བུམ་པ་མཚན་གཞི་དངོས་པོར་མཚོན། །དོན་བྱེད་ནུས་པ་ཡིན་པའོ། །ཞེས་
པའི་མཚན་མཚོན་སྦྱོར་བ་འཐད། །ཡོངས་གྲགས་ཁྱབ་མཉམ་སྒོ་གཉིས་དང༌། །ལྡོག་
ཁྱབ་གཉིས་དང་སྒོ་བཞི་དགོས། །མཚན་མཚོན་སྒོ་བཞི་ཡིན་ཞེས་གྲགས། །མཚོན་བྱ་
མཚན་གཞིའི་སྟེང་དུ་ནི། །མཚན་ཉིད་ཀྱིས་ནི་ངེས་པར་བྱེད། །གཞི་དེ་མཚོན་བྱ་ཡིན་
པའི་སྟེང༌། །མཚན་ཉིད་ཇི་ཙམ་བརྩེགས་ཀྱང་ཡོད། །མཚོན་བྱ་བཏགས་ཡོད་གཉིས་ཀ་
མེད། །གཞི་དེ་མཚན་ཉིད་ཡིན་པའི་སྟེང་། །བཏགས་ཡོད་ཇི་ཙམ་བརྩེགས་ཀྱང་ཡོད། །
མཚན་ཉིད་རྫས་ཡོད་གཉིས་ཀ་མེད། །ཡུལ་གྱི་མཚན་ཉིད་བློས་རིག་སོགས། །རྣམ་
གྲངས་སློབ་དཔོན་ངག་ལས་ཤེས། ༈།རྒྱུ་དང་འབྲས་བུའི་རྣམ་གཞག་ནི། །སྡེ་བདུན་
ཚད་མའི་གཞུང་ལུགས་ལས། །རྒྱུ་ལ་རང་བཞིན་ཇི་སྙེད་ཅིག །མེད་ན་མི་འབྱུང་འབྲས་
བུ་གསུངས། །མེ་ཡི་འབྲས་བུ་དུ་བ་སྟེ། །འབྲས་བུའི་ཆོས་ཀྱི་རྗེས་འཇུག་ཕྱིར། །
ཞེས་པས་རྒྱུ་འབྲས་འབྲེལ་པ་བསྟན། །སྐྱེད་པར་བྱེད་པ་རྒྱུའི་མཚན་ཉིད། །སྐྱེས་པར་
བྱ་བ་འབྲས་བུ་ཡི། །མཚན་ཉིད་དུ་ནི་འཐད་པ་ཡིན། །ཡང་ན་ཕན་འདོགས་བྱ་བྱེད་

ཡིན། །ཁ་ཅིག་སྡུག་བསྔལ་ཕན་ཐོགས་ཐལ། །མི་འདོད་རྐྱེན་ཡང་རྒྱུའི་ཕྱིར་ཟེར། །མི་
རྟག་པ་ལ་རྒྱུ་འབྲས་ཡོད། །རྟག་ལ་རྒྱུ་འབྲས་ཡོད་མིན་ཏེ། དེ་འགལ་བ་ནི་ཉིད་ཡིན་
ཕྱིར། །དངོས་པོ་ཐམས་ཅད་རང་རྒྱུའི་དུས། །མ་འོངས་རང་དུས་ད་ལྟར་བ། །རང་
འབྲས་དུས་སུ་འདས་པར་ངེས། །རང་གི་རྒྱུ་ལས་སྐྱེས་པ་ནི། །འདུས་བྱས་ཀྱི་ནི་མཚན་
ཉིད་ཡིན། །རང་ལ་ཆོས་ཅན་འཚངས་ན་ཡང༌། །སྐབས་ཐོབ་ཤེས་དགོས་འདི་ལྟ་སྟེ། །
བུམ་པ་ཆོས་ཅན་དུ་བཟུང་ནས། །རང་གི་རྒྱུ་ལས་སྐྱེས་པར་ཐལ། །འདོད་ལན་བཏབ་
སྟེ་རྩིས་པའི་ཚེ། །བུམ་པ་རང་གི་རྒྱུ་ལས་སྐྱེས། །ཞེས་པའི་རིགས་པ་འདིས་མཚོན་
ནས། །རང་གི་རྒྱུ་ཡི་འབྲས་བུ་དང། །རང་གི་འབྲས་བུའི་རྒྱུ་སོགས་འགྲེ། །བུམ་པ་
ཆོས་ཅན་དུ་བཟུང་ནས། །རང་གི་རྒྱུ་ནི་ཡོད་པར་ཐལ། །འདོད་ལན་བཏབ་སྟེ་རྩིས་པའི་
ཚེ། །བུམ་པའི་རྒྱུ་ནི་ཡོད་ཅེས་ཟེར། །རང་ལ་ཆོས་ཅན་འཚངས་པའི་ཚུལ། །ཁས་
བླངས་སྔ་ཕྱི་མི་འགལ་ཏེ། །གོང་དུ་ཆོས་ཅན་སྦྱར་བ་དང༌། །ཕྱིར་མར་ཆོས་ཅན་
འཚངས་བ་ནི། །དོན་གྱིས་ཐོབ་པར་མཁས་པས་བཤད། །དཔེར་ན་རང་མཚན་རང་
རིག་དང། །རང་མིན་ལྡོག་ཆོས་ལ་སོགས་ཀྱི། །རང་ལ་ཆོས་ཅན་མི་འཇུག་པ། །
དཔྱོད་ལྡན་ཡོངས་ལ་གྲགས་བཞིན་ནོ། ༈ །ཡོད་རྟོགས་མེད་རྟོགས་འདི་ལྟ་སྟེ། །ཁྱད་
གཞི་ཡོད་པ་གཞིར་བཅས་ལ། །མེད་རྟོགས་ཆ་ཡོད་ཡ་རྣམས་མེད། །ཡོད་རྟོགས་ཇི
ཙམ་བརྩེགས་ཀྱང་ཡོད། །ཡོད་རྟོགས་མེད་རྟོགས་སྤེལ་གྱུར་ཚེ། །ཡོད་རྟོགས་གཙོ་
བས་ཆ་ཡ་རྩི། །ཁྱད་གཞི་མེད་པ་གཞིར་བཅས་ལ། །མེད་རྟོགས་ཡ་ཡོད་ཆ་རྣམས་
མེད། །ཡོད་རྟོགས་ཇི་ཙམ་བརྩེགས་ཀྱང་མེད། །ཡོད་རྟོགས་མེད་རྟོགས་སྤེལ་གྱུར་
ཚེ། །མེད་རྟོགས་གཙོ་བས་ཆ་ཡ་རྩི། ༈ །ཡིན་ལོག་མིན་ལོག་འདི་ལྟ་སྟེ། །ཁྱད་གཞི་
ཡིན་པ་གཞིར་བཅས་ལ། །ཡིན་ལོག་ཆ་ཡིན་ཡ་རྣམས་མིན། །མིན་ལོག་ཇི་ཙམ་
བརྩེགས་ཀྱང་ཡིན། །ཡིན་ལོག་མིན་ལོག་སྤེལ་གྱུར་ཚེ། །མིན་ལོག་གཙོ་བས་ཆ་ཡ་

་མཾང་བསྡུས་པའ་བསྡམས་ཚག་བླ་གསལ་དགའ་བསྐྱིད།
རྩི། །ཁྱད་གཞི་མིན་པ་གཞིར་བཅས་ལ། །ཡིན་ལོག་ཡ་ཡིན་ཆ་རྣམས་མིན། །མིན་
ལོག་ཇི་ཙམ་བརྩེགས་ཀྱང་མིན། །ཡིན་ལོག་མིན་ལོག་སྤེལ་གྱུར་ཚེ། །ཡིན་ལོག་གཙོ་
བས་ཆ་ཡ་རྩི། །ཡིན་པར་རྟོགས་པའི་ཚད་མའི་ཡུལ། །ཡིན་པ་དང་ནི་ཁྱབ་མཉམ་
ཡིན། །མིན་པར་རྟོགས་པའི་ཚད་མའི་ཡུལ། །མིན་པ་དང་ནི་ཁྱབ་མཉམ་ཡིན། ༈ །
རྗེས་སུ་འགྲོ་ལྡོག་འདི་ལྟ་སྟེ། །ཕྱོགས་ཀྱི་གླང་པོའི་གཞུང་ལུགས་ལས། །རྗེས་དཔག
བྱ་དང་དེ་མཚུངས་ལ། །ཡོད་དང་མེད་ལ་མེད་པ་ཞེས། །གཏན་ཚིགས་ཀྱི་ནི་ཚུལ་
གསུམ་གསུངས། །དེ་ཡང་སྤྱི་ནས་ཚུལ་གསུམ་ནི། །ཕྱོགས་ཆོས་རྗེས་ཁྱབ་ལྡོག་ཁྱབ་
ཡིན། དེས་ན་ཁྱབ་པའི་དབྱེ་བ་ལ། རྗེས་ཁྱབ་ཐུར་ཁྱབ་ལྡོག་ཁྱབ་དང༌། འགལ་ཁྱབ་ཁ་
སྦུབ་ལྔ་རུ་བཤད། །དེ་དག་སོ་སོར་ངོས་འཛིན་ན། །རྟགས་དེ་ཡིན་ན་གསལ་བ་དེ།
ཡིན་པས་ཁྱབ་པ་རྗེས་ཁྱབ་ཡིན། །གསལ་བ་ཡིན་ན་རྟགས་དེ་ཉིད། །ཡིན་པས་ཁྱབ་པ་
ཐུར་ཁྱབ་ཡིན། །གསལ་བ་མིན་ན་རྟགས་དེ་ཉིད། །མིན་པས་ཁྱབ་པ་ལྡོག་ཁྱབ་ཡིན། །
རྟགས་དེ་ཡིན་ན་གསལ་བ་དེ། །མིན་པས་ཁྱབ་པ་འགལ་ཁྱབ་ཡིན། །རྟགས་མིན་
གསལ་བ་མིན་པས་ཁྱབ། །ཁ་སྦུབ་ཏུ་ནི་ཤེས་པར་བྱ། །ཕྱིན་ཅི་ལོག་གི་འབུད་ཚུལ་
ནི། །གསལ་འགྱུར་རྟགས་མི་འགྱུར་དུ་གནས། །ཐུར་ཁྱབ་རྣལ་མ་ཆ་རྣམས་དང༌། །
ལྡོག་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་དང༌། །ཐུར་ཁྱབ་ཕྱིན་
ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་
པའི། །ཐུར་ཁྱབ་ཕྱིན་ཅི་ལོག་ངེས་སོགས། །བཞི་བརྒྱད་བཅུ་གཉིས་བཞི་ཚན་དང་། །
རྗེས་ཁྱབ་ཕྱིན་ཅི་ལོག་ངེས་པའི། །རྗེས་ཁྱབ་ཕྱིན་ཅི་ལོག་ངེས་དང༌། །ལྡོག་ཁྱབ་ཕྱིན་
ཅི་ལོག་ངེས་པའི། །ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་ཕྱིན་ཅི་ལོག་ངེས་
པའི། །ལྡོག་ཁྱབ་ཕྱིན་ཅི་ལོག་ངེས་སོགས། །བཞི་བརྒྱད་བཅུ་གཉིས་བཞི་ཚན་དང། །
རྗེས་ཁྱབ་དུ་མ་བརྩེགས་གྱུར་ཀྱང༌། །རྩ་བའི་རྗེས་ཁྱབ་སྟེང་དུ་གནས། །ཐུར་ཁྱབ་རྣལ་

མ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་
པའི། །ཐུར་ཁྱབ་རྣལ་མར་ངེས་པ་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་
ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་རྣལ་མར་ངེས་པ་དང༌། །ཐུར་ཁྱབ་ཕྱིན་ཅི་ལོག་
ངེས་པའི། །ཐུར་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་རྣལ་མར་ངེས་པ་དང༌། །ལྡོག་
ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་ངེས་པ་ཡི། ལྡོག་ཁྱབ་རྣལ་མར་ངེས་པ་
དང༌། །ལྡོག་ཁྱབ་ཁ་སྦུབ་ཡ་རྣམས་ནི། །རྩ་བའི་ཐུར་ཁྱབ་སྟེང་དུ་གནས། །ལྡོག་ཁྱབ་
རྣལ་མ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་
ངེས་པའི། །ལྡོག་ཁྱབ་རྣལ་མར་ངེས་པ་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ལྡོག་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་རྣལ་མར་ངེས་པ་དང༌། །ཐུར་ཁྱབ་ཕྱིན་ཅི་
ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་རྣལ་མར་ངེས་པ་དང༌། །
ཐུར་ཁྱབ་རྣལ་མར་ངེས་པ་ཡི། །ལྡོག་ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་
ངེས་པ་དང༌། །ལྡོག་ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་ངེས་པ་ཡི། ཐུར་
ཁྱབ་རྣལ་མར་ངེས་པ་དང༌། །ཐུར་ཁྱབ་ཁ་སྦུབ་ཡ་རྣམས་ནི། །རྩ་བའི་ལྡོག་ཁྱབ་སྟེང་དུ་
གནས། །རྗེ་ཁྱབ་ཁ་སྦུབ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་
ཁྱབ་ཕྱིན་ཅི་ལོག་ངེས་དང༌། །ཐུར་ཁྱབ་ཕྱིན་ཅི་ལོག་ངེས་པའི། ། ཐུར་ཁྱབ་ཕྱིན་ཅི་
ལོག་ངེས་དང༌། །ལྡོག་ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་ངེས་པ་དང༌། །
ཐུར་ཁྱབ་རྣལ་མར་ངེས་པ་ཡི། །ལྡོག་ཁྱབ་རྣལ་མར་ངེས་པ་རྣམས། །རྗེ་ཁྱབ་ཁ་སྦུབ་
སྟེང་དུ་གནས། །འགལ་ཁྱབ་ཡ་རྣམས་གང་ཡིན་དང༌། །ལྡོག་ཁྱབ་རྣལ་མར་ངེས་པ་
ཡི། །ལྡོག་ཁྱབ་ཕྱིན་ཅི་ལོག་ངེས་དང༌། །ཐུར་ཁྱབ་རྣལ་མར་ངེས་པ་ཡི། །ཐུར་ཁྱབ་
ཕྱིན་ཅི་ལོག་ངེས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་རྣལ་མར་ངེས་
པ་དང༌། །ཐུར་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་རྣལ་མར་ངེས་པ་དང༌། །རྗེས་

ཁྱབ་ཕྱིན་ཅི་ལོག་ངེས་རྣམས། །རྩ་བའི་འགལ་ཁྱབ་སྟེང་དུ་གནས། །རྟགས་གསལ་
དངོས་འགལ་བཀོད་པའི་ཚེ། །ཐལ་འགྱུར་དེ་ཡི་རྗེས་ཁྱབ་དང༌། །ལྡོག་ཁྱབ་ལ་ནི་ཁྱད་
པར་མེད། །རྟགས་གསལ་ཐ་མི་དད་བཀོད་ཚེ། ཐལ་འགྱུར་དེ་ཡི་རྗེས་ཁྱབ་དང༌། །ཐུར་
ཁྱབ་ལ་ནི་ཁྱད་པར་མེད། །ཡིན་བཀོད་ཀྱི་ནི་ཐུར་ཁྱབ་དང༌། །མིན་བཀོད་ཀྱི་ནི་ལྡོག་
ཁྱབ་གཅིག །ཡིན་བཀོད་ཀྱི་ནི་ལྡོག་ཁྱབ་དང༌། །མིན་བཀོད་ཀྱི་ནི་ཐུར་ཁྱབ་གཅིག །
གང་ཞིག་ལ་སོགས་རྟགས་མང་པོ། །ཡོད་ཀྱང་སོང་ཚོད་ཁྱེར་བ་གནས། །ཕྱི་མ་གྲུབ་
པའི་རྗེས་མི་འབྲངས་། །ཁ་སྦུབ་ཡོངས་གྲགས་ལ་མེད་ཀྱང༌། རྩ་ཁྱབ་བཞི་པོར་མ་
འདུས་ཤིང༌། །རིགས་པའི་རྣམ་གྲངས་ཡིན་པའི་ཕྱིར། །འདིར་བཀོད་པ་ལ་འགལ་བ་
མེད། ༈ །དགག་གཞིའི་རྣམ་གཞག་འདི་ལྟ་སྟེ། །སྤང་ལེན་དམིགས་ཕུར་མཐའ་སྐྱོར་
དང༌། །རྒྱབ་ཁུར་མ་སྟེ་རྣམ་བཞི་དང༌། །རྣམ་གྲངས་ཤོང་རྫོང་མ་ཞེས་གྲགས། །ཆོས་
ཀྱི་གྲགས་པའི་གཞུང་ལུགས་ལས། །ཚད་མ་རྣམས་ནི་མི་འཇུག་པ། །མེད་ལ་མི་
འཇུག་འབྲས་བུ་ཅན། །གཏན་ཚིགས་བྱེ་བྲག་ལ་བལྟོས་ནས། །འགའ་ཞིག་མེད་ཤེས་
འབྲས་བུ་ཅན། །ཞེས་པའི་སྣང་རུང་མི་སྣང་བ་། །མ་དམིགས་པ་ཡི་གཏན་ཚིགས་
གསུངས། །དག་པའི་ས་ཕྱོགས་མེད་པའི་ཕྱོགས། །ཚད་མས་མ་དམིགས་པ་ཡི་ཕྱོགས། །
དེ་རྣམས་དགག་གཞིའི་དོན་དུ་མཚུངས། །སྤང་ལེན་མ་ཡི་རྩི་ཚུལ་ནི། །བུམ་པ་དག་
པའི་ས་ཕྱོགས་སུ། །གསེར་གྱི་བུམ་པ་མེད་ཅེས་ཏེ། །དགག་གཞིའི་སྤང་དུ་དགག་བྱ་
ནི། །ཁྱད་ཆོས་གཞན་དང་བཅས་པ་ལེན། །དམིགས་ཕུར་ཞེས་པ་དགག་བྱ་ཉིད། །
འཛིན་ཅིང་ཆོས་གཞན་འདོར་བ་སྟེ། །གསེར་གྱི་བུམ་པ་དག་ཕྱོགས་སུ། །བུམ་པ་ཡོད་
ཅེས་བརྗོད་པ་བཞིན། །དགག་གཞིས་དགག་བྱ་ཁྱད་ཆོས་དང༌། །བཅས་པའི་མཐའ་
ནས་སྐྱོར་བ་ནི། །མཐའ་སྐྱོར་བ་ཡི་ཚུལ་ཡིན་ཏེ། །བུམ་པ་དག་པའི་ས་ཕྱོགས་སུ། །
གསེར་གྱི་བུམ་པ་བུམ་པ་ནི། །དག་པའི་ས་ཕྱོགས་སུ་མེད་བཞིན། །རྒྱབ་ཁུར་མ་ཡི་རྩི་

ཐུན་མང་བསྡུས་པའ་བསྡོམས་ཚིག་བློ་གསལ་དགའ་བསྐྱད།
ཚུལ་ནི། །དགག་བྱ་ཁྱད་ཆོས་དང་བཅས་པ། །དགག་གཞི་ཡི་ནི་རྒྱབ་ཏུ་ཁུར། །
གསེར་གྱི་བུམ་པ་བུམ་པ་ནི། །དག་པའི་ཕྱོགས་སུ་མེད་རྩི་བཞིན། །དགག་བྱ་དངོས་
དང་ཁྱད་ཆོས་ནི། །ཀུན་ལ་དགག་གཞི་འཇུག་རྩི་བ། །ཤོང་རྫོང་མ་རུ་གྲགས་པ་སྟེ། །
བུམ་པ་དག་པའི་ས་ཕྱོགས་སུ། །གསེར་གྱི་བུམ་པ་དག་ཕྱོགས་སུ། །བུམ་པ་ཡོད་ཅེས་
བྱ་བ་བཞིན། །དོན་ཐོབ་དམིགས་ཕུར་མ་རུ་གནས། །རྣམ་གྲངས་གཞན་རྣམས་ཤེས་
པར་བྱ། ༈ །རྩི་ལུགས་ཞེས་པའི་རྣམ་གཞག་ནི། །ཁྱོད་ཤུལ་དུ་ནི་ཆོས་ཅན་འཚངས། །
རྫས་ཆོས་ཡིན་ན་ཁྱོད་ཁྱོད་རང་། །ཡིན་པས་ཁྱབ་པ་ཁས་བླངས་པར། །བུམ་པ་ཁྱོད་
མིན་ཁྱོད་ཆོས་ཅན། །དེར་ཐལ་དེའི་ཕྱིར་ཞེས་བཀོད་པར། །འདོད་ལན་བཏབ་སྟེ་རྩིས་
པའི་ཚེ། །བུམ་པ་ཁྱོད་མིན་ཁྱོད་དེ་ནི། །བུམ་པ་ཁྱོད་མིན་ཁྱོད་ཡིན་ཞེས། །རྩི་བ་ལྟ་
བུས་རིགས་འགྲེ་ནས། །མང་དུ་བརྩེགས་ན་ཕྲ་ཞིང་ཞིབ། །མི་མཆོག་ཁྱོད་ལ་ཕྱག་
འཚལ་ལོ། །ཞེས་པ་ལྟ་བུའི་གཞུང་ཚིག་ལ། །རྩི་ཚུལ་སྐབས་སུ་བཀག་པ་མེད། །
གཞན་དུ་ཁྱོད་ཤུལ་འདོད་པ་བཀག ༈།སྔ་བཙན་ཕྱི་བཙན་རྣམ་གཞག་ལ། །ཆོས་ཅན་
གསལ་བ་སོ་སོ་དང༌། །ལྷན་ཅིག་སྦྱར་བའི་རྩི་ཚུལ་གཉིས། །དང་པོ་ལ་ཡང་སྔ་བཙན་
དང༌། །བར་བཙན་ཕྱི་བཙན་གསུམ་དུ་བཤད། །དང་པོ་སྔ་བཙན་འདི་ལྟ་སྟེ། །ཆོས་ཅན་
དུ་མ་བརྩེགས་གྱུར་ཀྱང༌། །ཆོས་ཅན་སྔ་མ་དབང་བཙན་པས། །ལྷག་མ་གསལ་བར་
སྦྱར་གནས་སུ། །རྟགས་གསལ་ཁྱབ་པ་འཁྲུལ་མེད་རྩི། །གཉིས་པ་བར་བཙན་འདི་ལྟ་
སྟེ། །ཆོས་ཅན་དུ་མ་བརྩེགས་གྱུར་ཀྱང༌། །ཡ་རྣམས་ཡོད་པར་གྱུར་པའི་ཚེ། །བར་
བཙན་ཆོས་ཅན་ངོས་བཟུང་ནས། །ལྷག་མ་གསལ་བར་སྦྱར་ནས་སུ། །རྟགས་གསལ་
ཁྱབ་པ་འཁྲུལ་མེད་རྩི། །གསུམ་པ་ཕྱི་བཙན་འདི་ལྟ་སྟེ། །ཆོས་ཅན་དུ་མ་བརྩེགས་གྱུར་
ཀྱང་། །ཆོས་ཅན་ཕྱི་མ་དབང་བཙན་པའི། །རྟགས་གསལ་ཁྱབ་པ་འཁྲུལ་མེད་རྩི། །
གསལ་བ་ལ་ཡང་སྔ་བཙན་དང༌། །བར་བཙན་ཕྱི་བཙན་གསུམ་དུ་དབྱེ། །དང་པོ་སྔ་

བཙན་འདི་ལྟ་སྟེ། །གསལ་བ་དུ་མ་བརྩེགས་གྱུར་ཀྱང༌། །གསལ་བ་སྔ་མ་དབང་བཙན་
ཅིང༌། །ལྷག་མ་རྟགས་ལ་སྦྱར་ནས་སུ། །རྟགས་གསལ་ཁྱབ་པ་འཁྲུལ་མེད་རྩི། །གཉིས་
པ་བར་བཙན་འདི་ལྟ་སྟེ། །གསལ་བ་དུ་མ་བརྩེགས་གྱུར་ཀྱང༌། །ཡ་རྣམས་ཡོད་པར་
གྱུར་པའི་ཚེ། །བར་བཙན་གསལ་བ་ངོས་བཟུང་ནས། །ལྷག་མ་རྟགས་ལ་སྦྱར་ནས་
སུ། །རྟགས་གསལ་ཁྱབ་པ་འཁྲུལ་མེད་རྩི། །གསུམ་པ་ཕྱི་བཙན་འདི་ལྟ་སྟེ། །གསལ་བ་
དུ་མ་བརྩེགས་གྱུར་ཀྱང༌། །གསལ་བ་ཕྱི་མ་དབང་བཙན་པའི། །རྟགས་གསལ་
འཁྲུལ་མེད་རྩི། །ལྷན་ཅིག་སྦྱར་བའི་རྩི་ལུགས་ལ། ། སྔ་བཙན་བར་བཙན་ཕྱི་བཙན་
གསུམ། །དང་པོ་སྔ་བཙན་འདི་ལྟ་སྟེ། །ཆོས་ཅན་གསལ་བ་གཉིས་ཀ་ཡང༌། །དུ་མ་ཡོད་
པར་གྱུར་པའི་ཚེ། །ཆོས་ཅན་སྔ་མ་དབང་བཙན་ཅིང༌། །ཆོས་ཅན་ལྷག་མ་གཞན་རྣམས་
དང་། །གསལ་བ་དང་པོ་ཚུན་གསལ་བ། །ལྷག་མ་རྟགས་ལ་སྦྱར་ནས་སུ། །རྩི་བ་ཆོས་
ཅན་གསལ་བ་གཉིས། །སྔ་བཙན་གྱི་ནི་ལུགས་སུ་གསུངས། །གཉིས་པ་བར་བཙན་འདི་
ལྟ་སྟེ། །ཆོས་ཅན་གསལ་བ་གཉིས་ཀ་ཡང༌། །དུ་མ་བརྩེགས་པར་གྱུར་པ་ན། །ཡ་
རྣམས་ཡོད་པར་གྱུར་པའི་ཚེ། །ཆོས་ཅན་བར་མ་དབང་བཙན་ཅིང༌། །ཆོས་ཅན་ལྷག་མ་
གསལ་བར་སྦྱར། །གསལ་བ་བར་མ་དབང་བཙན་པའི། །གསལ་བ་ཕྱི་མ་རྟགས་ལ་
སྦྱར། །རྩི་བ་ཆོས་ཅན་གསལ་བ་གཉིས། །བར་བཙན་གྱི་ནི་ལུགས་སུ་འཐད། །གསུམ་
པ་ཕྱི་བཙན་འདི་ལྟ་སྟེ། །ཆོས་ཅན་གསལ་བ་གཉིས་ཀ་ཡང༌། །དུ་མ་བརྩེགས་པར་གྱུར་
པའི་ཚེ། །ཆོས་ཅན་ཕྱི་བཙན་གསལ་བ་ཡང༌། །ཕྱི་བཙན་བྱས་ཏེ་རྩི་བ་ནི། །གཉིས་ཀ་
ཕྱི་བཙན་དབང་དུ་བྱས། །དེས་མཚོན་ཆོས་ཅན་སྔ་བཙན་དང། །གསལ་བ་བར་བཙན་
ཕྱི་བཙན་སོགས། །གང་འོས་རིགས་པས་ཤེས་པར་བྱ། ༈ །སྐོར་འབེབ་རྣམ་གཞག་
ཅེས་བྱ་བ། །ཐལ་འགྱུར་རྟགས་གསལ་དུ་མ་བརྩེགས། །སྔ་ཕྱི་བཙན་པ་འདིར་མི་
འཐད། །རྗེས་འགྲོ་སོགས་དང་སྤེལ་ཡང་རུང། །ལག་ལེན་སློབ་དཔོན་ཞལ་ལ་རག །

རྣམ་གཞག་ཞིབ་མོ་བཤད་ཟིན་ཏོ། ༈ །ཁྱབ་སྒྲོག་ཅེས་པའི་རྣམ་གཞག་ནི། །དེ་ལ་དེ་
ཡིས་མ་ཁྱབ་དང། །ཁྱབ་པ་སོགས་ལ་སྒྲུབ་བྱེད་ཀྱི། །རིགས་པ་དུ་མ་བཀོད་པ་དང་། །
མུ་བཞི་ཡོད་མེད་ལ་སོགས་པ། །ཁྱབ་སྒྲོག་ཆེ་ཆུང་དག་ལས་ཤེས། ༈ ཆོས་དེ་མ་ཡི་
རྣམ་གཞག་ནི། །ཡོད་ན་ཆོས་དེ་ཡོད་པ་དང༌། །མེད་དང་རྟག་དང་མི་རྟག་དང༌། །མེད་
ན་ཆོས་དེ་མེད་སོགས་ཀྱིས། །མ་ཁྱབ་ཅེས་སོ་ཁྱབ་གྱུར་ན། །བུམ་པ་ཆོས་ཅན་རི་བོང་
རྭ། །ཡོད་པར་ཐལ་ནི་ཡོད་པའི་ཕྱིར། །ཁྱབ་པ་ཆོས་དེ་མ་ལ་ཁས། །ཆོས་དེ་མ་ལ་གར་
བཞག་མེད། །ཞིབ་པ་དམ་པའི་ཞལ་ལས་ཤེས། ༈ གཅིག་དང་ཐ་དད་རྣམ་འགྲེལ་
ལས། །དེ་ཕྱིར་གང་དང་གང་ལས་དོན། །ལྡོག་པ་དེ་ཡི་ཞེས་སོགས་གསུངས། །དོན་
སྤྱི་གཅིག་འཆར་གཅིག་གི་དོན། །སྒྲས་བརྗོད་སྒོ་ནས་རང་ལྡོག་དང༌། །ངོ་བོ་གཅིག་
དང་རིགས་གཅིག་གསུམ། །ཆོས་ཀུན་རང་རང་རང་ལྡོག་དང༌། ངོ་བདག་རང་བཞིན་
གསུམ་དོན་གཅིག །རིགས་ལ་རྫས་རིགས་ལྡོག་རིགས་གཉིས། །ཉེར་ལེན་གཅིག་སྐྱེས་
རྫས་རིགས་གཅིག །བེམ་ཤེས་ལྡན་མིན་འདུ་བྱེད་དུ། །གྱུར་པའི་རྫས་རིགས་རྣམ་པ་
གསུམ། །སྒྲུབ་དང་དགག་གྱུར་ལྡོག་རིགས་གཉིས། །མཐོང་ཙམ་ཉིད་ནས་འདི་དང་འདི།
འདྲའོ་སྙམ་པ་སྒྲུབ་རིགས་གཅིག །དེ་ལ་བེམ་ཤེས་ལྡན་མིན་ནི། །འདུ་བྱེད་དུ་གྱུར་
ལྡོག་རིགས་གསུམ། །དགག་བྱ་རིགས་གཅིག་བཀག་ཙམ་ནི། །དགག་པར་གྱུར་པའི་
ལྡོག་རིགས་གཅིག །ཐ་དད་འཆར་རུང་ཐ་དད་དོན། །རང་ལྡོག་ངོ་རིགས་ཐ་དད་
གསུམ། །རང་ལྡོག་ཐ་དད་ཐ་དད་གཅིག །ངོ་རང་བདག་ཉིད་ཐ་དད་གཅིག །རིགས་ཐ་
མི་མཐུན་རིགས་མི་འདྲ། །རིགས་མི་གཅིག་རྣམས་དོན་གཅིག་གོ ༈ །དུས་གསུམ་
རྣམ་གཞག་རྣམ་འགྲེལ་ལས། །འདས་དང་མ་འོངས་ཞེས་སོགས་གསུངས། །ཐལ་ཟིན་
པ་ནི་འདས་པ་དང༌། །མ་སླེབས་ཆས་བསྡུས་མ་འོངས་པ། །སྐྱེས་ལ་མ་འགགས་ད་ལྟ་
བ། །དེ་དང་དངོས་པོ་དོན་གཅིག་གོ །དེ་གསུམ་དངོས་ཀུན་སྟེང་དུ་ཡོད། །གྲུབ་དུས་

བུམ་པ་ལྟར་མཚོན་ན། །དེ་འདས་བུམ་པའི་ཕྱི་ལོགས་གྲུབ། །དེ་དུས་འདས་པ་སྔ་
ལོགས་གྲུབ། །དེ་ཡི་མ་འོངས་སྔ་ལོགས་གྲུབ། །དེ་དུས་མ་འོངས་ཕྱི་ལོགས་གྲུབ། །དེ་
ཡི་ད་ལྟ་དེའི་དུས་སུ། །ད་ལྟ་བུམ་དང་མཉམ་དུ་གྲུབ། །འདས་པ་དང་ནི་ཤི་བ་ཡི། །གང་
ཟག་ཡོད་མེད་ཁྱད་པར་ཕྱེ། ༈ དྲུག་སྒྲའི་རྣམ་གཞག་རྣམ་འགྲེལ་ལས། །རྣམ་དབྱེ་ཐ་
དད་ཅེས་སོགས་གསུངས། །རྣམ་མཁྱེན་ཆོས་ཅན་དུ་བཟུང་ནས། །ཡོད་པར་འཇལ་
བའི་ཚད་མར་ཐལ། །ཚད་ཕྱིར་ཅེས་པར་འདོད་རྩིས་པས། །རྣམ་མཁྱེན་རྣམ་མཁྱེན་
ཡོད་འཇལ་བའི། །ཚད་མ་ཡིན་པ་འདོད་པ་ཡིན། །ཤེས་བྱ་ཆོས་ཅན་ཡོད་འཇལ་
བའི། །ཚད་མའི་ཁྱབ་བྱར་འདོད་རྩིས་པས། །ཤེས་བྱ་ཤེས་བྱ་ཡོད་འཇལ་བའི། །ཚད་
མའི་ཁྱབ་བྱར་ཁས་བླང་སོང༌། །རྣམ་མཁྱེན་ཆོས་ཅན་ཡོད་འཇལ་བའི། །ཚད་མ་ཡོད་
པར་ཐལ་ཅེས་པར། །རྣམ་མཁྱེན་ཡོད་པར་འཇལ་བ་ཡི། །ཚད་མ་ཡོད་པར་འདོད་ཅེས་
ཟེར། །ཡིན་དང་ཡོད་འགོད་ཁྱབ་པར་ཆེ། །རྒྱས་པ་དྲུག་སྒྲ་ཟུང་ལ་ལྟོས། ༈ །གཞན་
སེལ་རྣམ་གཞག་རྣམ་འགྲེལ་ལས། །ལྡོག་པ་ངོ་བོ་ཞེས་སོགས་གསུངས། །རྟོག་པས་
དགག་བྱ་དངོས་སུ་བཅད། །ཚུལ་གྱིས་རྟོགས་བྱ་གཞན་སེལ་དོན། །མ་ཡིན་དགག་དང
མེད་དགག་གཉིས། །རང་སྒྲས་དགག་བྱ་བཀག་ཤུལ་དུ། །ཆོས་གཞན་འཕེན་པ་མ་ཡིན་
དགག །དེ་ལ་བློ་དང་དོན་གྱི་དབྱེ། །མ་ཡིན་དགག་གྱུར་དོན་བྱེད་ནི། །ནུས་སྟོང་བློ་ཡི་
གཞན་སེལ་དོན། ། བུམ་འཛིན་རྟོག་པར་བུམ་པ་ནི། །མིན་ལས་ལོག་པར་སྣང་བ་
བཞིན། །དེར་གྱུར་དོན་བྱེད་ནུས་པ་ནི། །དོན་གྱི་གཞན་སེལ་ཡིན་ཞེས་གྲགས། །བུམ་
པ་མིན་ལས་ལོག་པ་དང༌། །རྟག་དངོས་ཀྱིས་སྟོང་ཀ་བུམ་བཞིན། །དེས་ན་དངོས་པོ་
ཐམས་ཅད་ཀྱི། །སྟེང་དུ་གཞན་སེལ་གསུམ་རྩིར་ཡོད། །བུམ་པ་ལྟ་བུ་ལ་མཚོན་ན། །
བློ་དོན་སེལ་བ་བཤད་ཟིན་ཅིང༌། །བུམ་པ་བུམ་པ་མ་ཡིན་པར། །མེད་པ་བུམ་པའི་མེད་
དགག་གོ །ཡང་ན་དངོས་དང་ཤུགས་དང་ནི། །གཉིས་ཀར་སྐབས་སྟོབས་འཕེན་དང་

བཞི། །རིམ་བཞིན་བུམ་མེད་ས་ཕྱོགས་དང༌། །ལྷས་བྱིན་ཚོན་པོ་ཉིན་མི་ཟ། །དེ་ཟས་
མི་ཟ་རིད་མིན་པ། །མ་ངེས་བྲམ་ཟེའི་རིགས་མིན་བཞིན། །རང་སྒྲས་དགག་བྱ་དགག་
ཤུལ་དུ། །ཆོས་གཞན་མི་འཕེན་མེད་དགག་དོན། །དགག་བྱ་ཤེས་བྱར་སྲིད་པ་
དང༌། །མི་སྲིད་པ་ཡི་མེད་དགག་གཉིས། །རིམ་བཞིན་བུམ་པ་མེད་པ་དང༌། ། རི་བོང་
རྭ་ནི་མེད་པ་བཞིན། །དགག་དང་གཞན་སེལ་དོན་གཅིག་གོ །རྟོག་པས་དགག་བྱ་
དངོས་སུ་ནི། །མ་བཅད་ཚུལ་རྟོགས་སྒྲུབ་པའི་དོན། །དགག་རྟོག་དང་ནི་སྒྲུབ་རྟོག་
འགལ། །བྱེ་བྲག་ཡུལ་གྱི་སྒོ་ནས་ཕྱེ། ༈ །ཡུལ་དང་ཡུལ་ཅན་རྣམ་འགྲེལ་ལས། །རང་
གི་མཚན་ཉིད་ཅེས་སོགས་གསུངས། །སྣང་བཟུང་ཞེན་འཇུག་ཡུལ་རྣམ་བཞི། །སྣང་
ཡུལ་མཚན་ཉིད་བློས་སྣང་བ་། ཙམ་གྱིས་རིག་པར་བྱ་བའོ། །རྟོག་དང་རྟོག་མེད་སྣང་
ཡུལ་གཉིས། །རྟོག་པར་སྣང་བ་ཙམ་གྱིས་ནི། །རིག་བྱའི་དོན་བྱེད་ནུས་སྟོང་དེ། །རྟོག་
པའི་སྣང་ཡུལ་གྱི་མཚན་ཉིད། །དེ་དང་སྤྱི་མཚན་དོན་གཅིག་གོ །རྟོག་མེད་ཤེས་པར་
སྣང་ཙམ་གྱི། །སྒོ་ནས་རིག་པར་བྱ་བ་དེ། །རྟོག་མེད་ཤེས་པའི་སྣང་ཡུལ་དོན། །དེ་དང་
རང་མཚན་དོན་གཅིག་གསུངས། །རྟོག་མེད་ལོག་ཤེས་སྣང་ཡུལ་ཀུན། །རྟོག་བྲལ་
ཤེས་པའི་སྣང་ཡུལ་མིན། །སྣང་ཡུལ་བཟུང་ཡུལ་གཉིས་དོན་གཅིག །བཟུང་ཡུལ་
མཚན་ཉིད་བློས་བཟུང་བ། །ཙམ་གྱིས་རིག་པར་བྱ་བའོ། །རྟོག་དང་རྟོག་མེད་གཟུང་
ཡུལ་གཉིས། །དེ་དང་དེས་བཟུང་ཙམ་གྱིས་འཇོག །ཞེན་ཡུལ་མཚན་ཉིད་བློས་ཞེན་
པའི། །ཚུལ་གྱིས་རིག་པར་བྱ་བའོ། །རྟོག་དང་རྟོག་མེད་ཞེན་ཡུལ་གཉིས། །དེ་གཉིས་
ཁྱད་པར་དེ་དང་དེས། །ཞེན་པའི་ཚུལ་གྱིས་རིག་པར་བྱ། །ཆོས་ཀུན་གཉིས་ཀའི་ཞེན་
ཡུལ་ཡིན། །སྒྲ་རྟག་དེ་འཛིན་རྟོག་པ་ཡི། །ཞེན་ཡུལ་ཡིན་ཡང་ཞེན་ཡུལ་མིན། །བླང་
དོར་བྱ་ཕྱིར་ཞུགས་པ་ན། །མི་བསླུའི་ཆོས་དེ་འཇུག་ཡུལ་དོན། །གནས་སྐབས་མཐར་
ཐུག་འཇུག་ཡུལ་གཉིས། །དེ་དང་ཞེན་ཡུལ་དོན་གཅིག་གོ །རང་ཡུལ་འཇུག་ཆོས་

ཐུན་མོང་བསྡུས་པའི་བསྡོམས་ཚིག་བློ་གསལ་དགའ་བསྐྱད།
ཡུལ་ཅན་དོན། །སྒྲ་དང་སྐྱེས་བུ་བློ་གསུམ་ཡོད། །སྒྲ་ལ་མིང་ཚིག་ཡི་གེ་གསུམ། །
བདག་ང་གང་ཟག་སྐྱེས་བུ་གཅིག །བློ་རིག་གསལ་བ་ཤེས་རྣམས་ཅིག །རྟོག་དང་རྟོག་
མེད་ཤེས་པ་སོགས། །རྒྱས་པར་བླ་མའི་ངག་ལས་ཤེས། ༈ །མཚན་ཉིད་གསུམ་གྱི་
རྣམ་གཞག་ནི། །རང་འཛིན་རྟོག་པས་སྐྱོ་བཏགས་ཙམ། །ཀུན་བཏགས་དོན་དང་དེ་ལ
ནི། །མཚན་ཉིད་ཡོངས་ཆད་རྣམ་གྲངས་གཉིས། །སྔ་མ་མེད་པ་མཐའ་དག་དང༌། །ཕྱི་མ་
དང་ནི་ཀུན་བཏགས་གཅིག །རང་གི་རྒྱུ་རྐྱེན་ལས་སྐྱེས་པ། །གཞན་དབང་དོན་དང་དེར་
དབྱེ་ན། །དག་དང་མ་དག་གཞན་དབང་གཉིས། །རིམ་བཞིན་དག་པའི་སྣོད་བཅུད་
དང༌། །མ་དག་སྣོད་བཅུད་འཇིག་རྟེན་བཞིན། །དངོས་དང་གཞན་དབང་དོན་གཅིག་
ཕྱིར། ཆོས་ཀུན་རང་རང་གཞན་དབང་ངོ༌། །མཉམ་གཞག་དམིགས་པ་མཐར་ཐུག་
པ། །ཡོངས་གྲུབ་དེ་ལ་སྒྲས་བརྗོད་ཀྱིས། །འགྱུར་མེད་ཕྱིན་ཅི་མ་ལོག་གཉིས། །སྔ་མ་
གང་ཟག་བདག་མེད་བཞིན། །དེ་དང་ཡོངས་གྲུབ་དོན་གཅིག་གོ །ཕྱི་མ་མཉམ་བཞག་
ཡེ་ཤེས་སོ། །ཆོས་ཀུན་སྟེང་དུ་མཚན་ཉིད་ནི། །གསུམ་གྱི་རྣམ་གཞག་རྩིར་ཡོད་
དོ། ༈ །བདེན་གཉིས་རྣམ་གཞག་རྣམ་འགྲེལ་ལས། །དོན་དམ་དོན་བྱེད་ཅེས་སོགས་
གསུངས། །དོན་དམ་ཚད་མའི་རྙེད་དོན་དུ། །དམིགས་པ་དོན་དམ་བདེན་པའི་དོན། །
རང་མཚན་དོན་དམ་བདེན་པ་དང༌། །དོན་ཡོད་མངོན་གྱུར་དངོས་པོ་རྫས། །འདུས་བྱས་
མི་རྟག་བྱས་པ་རྒྱུ། །འབྲས་དང་བདེན་གྲུབ་དོན་གཅིག་གོ །ཀུན་རྫོབ་ཚད་མའི་རྙེད་
དོན་དུ། །དམིགས་པ་ཀུན་རྫོབ་བདེན་པའི་དོན། །སྤྱི་མཚན་ཀུན་རྫོབ་བདེན་ཀུན་
ཡོད། །མ་བྱས་བདེན་མེད་འདུས་མ་བྱས། །རྟག་པ་དངོས་མེད་ཆོས་རྣམས་གཅིག །
ཆོས་རྣམས་རང་འཛིན་རྟོག་པའི་གཞིར། །རང་མཚན་ཉིད་ཀྱིས་གྲུབ་པ་དང༌། །རང་སྐྱ་
ཐུབ་པའི་རྫས་ཡོད་ནི། །བཀག་པས་གང་ཟག་བདག་མེད་དོ། །འཁོར་ལོ་གསུམ་ལས་
དང་པོ་ནི། །ངེས་དོན་ཐ་མ་གཉིས་དྲང་དོན། །ཐེག་ཆེན་སེམས་བསྐྱེད་རྒྱུ་འབྲས་བདུན། །

ཐུན་མང་བསྡུས་པའ་བསྡམས་ཚག་བླ་གསལ་དགའ་བསྐྱད།
ལྷག་མེད་ཚེ་ན་རིག་པ་ཡོད། །སྒྲིབ་ལ་གཉིས་ཡོད་ཤེས་སྒྲིབ་མེད། །དེ་ལ་སོགས་པའི་
མདོ་སྡེ་པའི། །གྲུབ་མཐའི་ཚུལ་རྣམས་ཤེས་པར་བྱོས། ༈ །རྒྱུ་འབྲས་ཆེ་བ་རྣམ་འགྲེལ་
ལས། །དེ་ཕྱིར་མིག་དང་གཟུགས་དག་ལ། །བརྟེན་ནས་མིག་བློ་སྐྱེ་ཞེས་དང༌། །
མཛོད་ལས་རྒྱུ་དྲུག་འབྲས་ལྔ་གསུངས། །གྲོགས་བྱེད་རྐྱེན་གྱི་འཇོག་བྱེད་དང༌། །དེ་ལ་
རྒྱུ་རྐྱེན་བདག་རྐྱེན་དང༌། །དམིགས་རྐྱེན་དེ་མ་ཐག་རྐྱེན་བཞི། །དངོས་རྣམས་དང་པོ་
གསུམ་ཡིན་ཞིང་། །ཤེས་ཀུན་དེ་མ་ཐག་རྐྱེན་ནོ། །དམིགས་དང་དེ་མ་ཐག་རྐྱེན་ནི། །
ཡོད་པའི་དངོས་ལ་ཤེས་པས་ཁྱབ། །རྣམ་ལྡན་སྐྱེད་བྱེད་དམིགས་རྐྱེན་དང༌། །འདྲ་རྣམ་
གཏོད་བྱེད་གཟུང་དོན་ཡིན། །དེ་གཉིས་དོན་གཅིག་རྣམ་གྲངས་སོ། །རང་དབང་སྐྱེད་
བྱེད་བདག་རྐྱེན་དོན། །ཐུན་མོང་ཡིན་མིན་བདག་རྐྱེན་གཉིས། །བྱེད་རྒྱུ་ལྷན་ཅིག་སྐལ་
མཉམ་རྒྱུ། །རྣམ་སྨིན་ཀུན་འགྲོ་མཚུངས་ལྡན་དྲུག །དངོས་དང་སྔ་མ་གསུམ་དོན་
གཅིག །དགེ་བ་ཟག་བཅས་མི་དགེ་ཀུན། །རྣམ་སྨིན་རྒྱུ་སྟེ་དེ་གཉིས་གཅིག །ཉོན་
མོངས་ཀུན་འགྲོ་ཀུན་རྒྱུར་ངེས། །མཚུངས་རྒྱུ་གཞན་རིག་ཤེས་དང་གཅིག །རྣམ་སྨིན་
རྒྱུ་མཐུན་སྐྱེས་བུའི་བྱེད། །བདག་འབྲས་བྲལ་དང་འབྲས་བུ་ལྔ། །རྣམ་སྨིན་འབྲས་བུ་
ལུང་མ་བསྟན། །ལུང་མ་བསྟན་ལ་དེས་མ་ཁྱབ། །འདུས་བྱས་ཐམས་ཅད་བདག་འབྲས་
དང༌། །སྐྱེས་བུའི་བྱེད་པའི་འབྲས་བུའོ། །ཟག་མེད་དང་པོ་མ་གཏོགས་པའི། །འདུས་
བྱས་ཐམས་ཅད་རྒྱུ་མཐུན་འབྲས། །བྲལ་འབྲས་འགོག་བདེན་གཉིས་དོན་གཅིག ༈ །
ངེས་པར་བྱེད་པའི་ཐལ་འགྱུར་ནི། །དཔལ་ལྡན་གྲགས་པའི་གཞུང་ལུགས་ལས། །
ཕྱོགས་ཆོས་དེ་ཆས་ཁྱབ་པ་ཡི། །གཏན་ཚིགས་ཞེས་དང་གཞན་དུ་ཡང་། །གང་དུ་
གསལ་འོངས་ཀྱིས་བརྗོད་པ། །ཞེས་སོགས་གསུངས་པའི་དོན་ལྟར་དུ། །ཤེས་པར་
འདོད་པའི་ཆོས་ཅན་དང༌། །བསྒྲུབ་བྱའི་ཆོས་སུ་བཟུང་བྱ་དང༌། །ཤེས་བྱེད་ཀྱི་ནི་
གཏན་ཚིགས་གསུམ། །ཐལ་ངག་འགོད་པའི་རྒྱུ་ཡིན་ནོ། །གཞུང་ལུགས་རྣམས་ལས་

བཤད་ལྟར་ན། །རང་རྒྱུད་ངག་དང་ཐལ་ངག་གཉིས། །དང་པོ་སྙན་བྱ་ཆོས་ཅན་བཟུང་། །
མི་རྟག་ཡིན་ཏེ་བྱས་པའི་ཕྱིར། །ཞེས་པ་ལྟ་བུ་སྦྱོར་ངག་ཡིན། །གཉིས་པ་ཆོས་ཅན་དེ་
ཉིད་བཟུང། །མ་བྱས་པར་ཐལ་རྟག་པའི་ཕྱིར། །ཞེས་པ་ལྟ་བུ་ཐལ་ངག་ཡིན། །དང་པོ་
བསྒྲུབ་བྱའི་དམ་བཅའ་ལ། །ཤེས་བྱེད་རྟགས་སུ་བཀོད་པ་ཡིན། ། གཉིས་པ་རྒོལ་བའི་
ཕ་རོལ་ཀྱི། །ཁས་བླངས་རྟགས་སུ་བཀོད་ནས་ཀྱང༌། མི་འདོད་ཚད་བསལ་ཐལ་བར་
འཕངས། །ཚད་བསལ་འདི་ཡི་དབང་བྱས་ནས། །དེང་སང་བསལ་བ་ཞེས་པར་གྲགས། །
འདི་ལྟའི་འགོད་ཚུལ་གཉིས་ཀ་ཡང༌། །ཡོངས་གྲགས་རྟགས་གསལ་ཞེས་འབོད་པ། །
དེས་ན་ལག་ཏུ་བླང་བྱ་ནི། །རྟགས་ལ་མ་སྦྱར་གསལ་བར་ཡང༌། །དངོས་ཁྱབ་ཉིད་དང་
ལྡོག་སྟེ་འབུད། །ཆོས་ཅན་གྲུབ་པའི་རྗེས་མི་འབྲངས༌། །བཀོད་ཚེ་རྟགས་གསལ་རྗེས་
སུ་འབྲངས། །རྟགས་ལ་སྦྱར་བ་ཡང་ཡོད་དེ། །ཆོས་ལ་ཤེས་བྱས་ཁྱབ་ཅེས་བཞིན། །
འདི་ལ་ལ་ཁྱབ་གོ་བ་ཚང༌། །གཞན་དུ་འཐད་པ་མིན་པར་གོ །འོན་ཀྱང་བྱེད་མཁན་ཤིན་
ཏུ་མང༌། །འདོད་རྟགས་མ་གྲུབ་ཁྱབ་པ་མེད། །ཁྱབ་པ་འགལ་དང་ཐེ་ཚོམ་ཟ། །ལྔ་པོ་
ལན་ཞེས་བྱ་བ་ཡིན། །ཡང་ན་ཁྱབ་ལན་གཅིག་ཏུ་བསྡུས། །རྣམ་པར་དག་པའི་སྒོ་
བཞིར་གྲགས། ༈ ལྟ་བ་དབུ་མར་འཇུག་ཚུལ་ནི། །ཕྱི་ནང་དངོས་པོ་ཀུན་ཆོས་ཅན། །
བདག་མེད་ཡིན་ཏེ་ཅིའི་ཕྱིར་ན། །བདག་མེད་མིན་པའང་བདག་མེད་ཕྱིར། །ཞེས་པའི་
གཏན་ཚིགས་ཆེན་པོའི་དོན། །ཆོས་ཀུན་སྤྲོས་བྲལ་བདག་མེད་དེ། །བདག་མེད་མིན་
པའང་བདག་མེད་དོ། །ཞེས་པའི་གནས་ཚུལ་དབུ་མར་གནས། །གཞན་ཡང་བསྡུས་
པའི་རིགས་པ་ལ། །དཔྱད་ན་ཐོག་མཐའ་མི་སྙེད་ཅིང༌། །དབུས་སུའང་གནས་པར་མི་
འགྱུར་ཏེ། །ཁས་བླངས་ཐམས་ཅད་འཇིག་པར་འགྱུར། །ཐོག་མཐའ་མེད་ཅིང་དབུས་
མི་དམིགས། །ཁས་བླངས་མེད་ཅིང་གྲུབ་མཐའང་མེད། །དེའི་ཚེ་དབུ་མ་ཆེན་པོའོ། །
དལ་འབྱོར་ལུས་ཐོབ་དབང་པོ་རྣོ། །བློ་གསལ་གཞོན་ནུ་ཤེས་འདོད་རྣམས། །རྣམ་

ཐུན་མོང་བསྔས་པའི་བསྡོམས་ཚིག་བློ་གསལ་དགའ་བསྐྱེད།
དག་གཞུང་བརྒྱའི་སྒོ་འབྱེད་པའི། །རིགས་ཚུལ་འདི་ལ་སློབ་པར་རིགས། བཅས་ཀུན་
མཁྱེན་འཇམ་དབྱངས་ཤཱནྟི་པའི་མཛད་པའི་ཐུན་མོང་བསྡུས་པའི་བསྡོམ་ཚིགས་བློ་གསལ་དགའ་བསྐྱེད་ཀྱི་
ཐོག་ཏུ་བསྡུས་ཚན་ཚང་བ་ཞིག་དགོས་ཞེས་བསྐུལ་དོན་ལྟར། དཀའ་ཆེན་བློ་བཟང་བཟོད་པས་ཁྱབ་སྒྲོག་ནས་
རྒྱུ་འབྲས་ཆེ་བའི་བར་གསར་སྣོན་བགྱིས་ཏེ། ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་
ཐམས་ཅད་ལས་རྣམ་པར་རྒྱལ་བའི་གླིང་དུ་བགྱིས་པའོ། །

༄༅། །བསྡུས་རྩའི་འགྲེལ་པ་ལུང་རིགས་སྨྲ་བའི་རྒྱན་མཆོག་
ཅེས་བྱ་བ་བཞུགས་སོ།
ན་མོ་གུ་རུ་མཉྫུ་གྷོ་ཥཱ་ཡ། །
༄༅། །རྣམ་འདྲེན་ཟས་གཙང་སྲས་དང་བྱམས་འཇམ་དབྱངས། །ཤིང་རྟ་ཆེན་པོ་རྒྱན་
དྲུག་མཆོག་གཉིས་སོགས། །འཕགས་པའི་ཡུལ་དུ་རྒྱལ་བསྟན་སྤེལ་མཛད་པའི།།པཎ་
གྲུབ་དམ་པ་རྣམས་ལ་ཕྱག་འཚལ་ལོ། །སློབ་དཔོན་བཙུན་པ་དང་ནི་དགེ་འདུན་བསྲུང༌། །
བཙུན་པ་སངས་རྒྱས་ལྷ་དང་དཔལ་ལེན་སོགས། །གཙོ་བོར་མདོ་ཡི་རྗེས་འབྲང་མདོ་སྡེ་
པའི། །གྲུབ་མཐའི་སྲོལ་འཛིན་རྣམས་ལ་གུས་ཕྱག་འཚལ། །མཁྱེན་བརྩེའི་གཏེར་གྱུར་
བློ་བཟང་གྲགས་པ་དང༌། །མཁྱེན་པའི་དཔལ་མངའ་དར་མ་རིན་ཆེན་ཞབས། །མཁྱེན་
རབ་མཐར་ཕྱིན་དགེ་ལེགས་དཔལ་བཟང་དང༌། །མཁྱེན་ལྡན་དགེ་འདུན་གྲུབ་པ་བཅས་
ལ་འདུད། །ལྷ་དང་བླ་མས་ལུང་བསྟན་ཆོས་གྲྭ་ཆེ། །བཀྲ་ཤིས་ལྷུན་པོའི་གྲྭ་ཚང་རྣམ་
གསུམ་གྱི། །ཆོས་ཀྱི་གདན་ཁྲི་འཛིན་པའི་སྐྱེས་མཆོག་ནི། །རིམ་བྱོན་མཚར་དུ་དངར་
རྣམས་ཕྱག་གི་ཡུལ། །གང་གི་ཞབས་རྡུལ་ཙམ་ཡང་རྒྱལ་ཀུན་གྱིས། །བསོད་ནམས་
ཞིང་གི་མཆོག་ཏུ་རབ་བསྔགས་པ།།ཚུལ་འདིའི་ལུང་དང་རིགས་ལམ་ལེགས་སྟོན་
པའི། །དྲིན་ཅན་བླ་མ་རྣམས་ལ་རྟག་ཕྱག་འཚལ། །དམ་པའི་མགོན་དང་བསྡུས་གྲྭའི་
རིགས་ལམ་གྱི། །གྲུ་རྫིང་ལ་བརྟེན་བསྡུས་གཞུང་རྒྱ་མཚོ་ཆེར། །བཞུགས་ནས་སྐུ་
གསུམ་ནོར་བུ་ལེན་འདོད་རྣམས། །ལེགས་པར་རྣ་གཏོད་ཚུལ་འདི་བསྙད་པར་བྱ། །དེ་
ཡང་བསྡུས་རྩ་འདི་མཛད་པ་པོ་ནི། །ལུང་བསྟན་གསལ་བའི་མེ་ལོང་ལས། །བཀྲ་ཤིས་

བསྡུས་རྩའི་འགྲེལ་པ་ལུང་རིགས་སྨྲ་བའི་རྒྱན་མཆོག
ལྷུན་གྲུབ་མགོན་གནས་སུ། །ཨུཏྤལ་སྔོན་པོའི་མདོག་འདྲ་བའི། །ལུང་གི་ཉི་མ་ཞེས་བྱ་
བ། །ལུང་རིགས་སྨྲ་བྱེད་བཤེས་གཉེན་འབྱུང༌། །ཞེས་སོགས་ལུང་གིས་བསྔགས་པ་
ལྟར་གྱི་ཆེ་བའི་ཡོན་ཏན་ཁྱད་པར་ཅན་དང་ལྡན་པའི་འཇམ་དབྱངས་ཤཱནྟི་པ་བློ་གྲོས་རྒྱལ་
མཚན་དཔལ་བཟང་པོའོ། །དམ་པ་དེས་མཛད་པའི་བསྡུས་རྩ་འདི་ནི་རྗོད་བྱེད་ཚིག་གི་
སྡེབ་སྦྱོར་ལེགས་ཤིང་བཟུང་བདེ་བ། །མདོ་སྔགས་ཀྱི་ལམ་ཆ་ཚང་བར་སྟོན་པའི་
བརྗོད་བྱ་རྒྱ་ཆེ་ཞིང་དོན་དང་ལྡན་པ། གདན་ས་འདིར་བྱོན་མཁས་གྲུབ་ཕལ་ཆེ་བས་དང་
པོ་སློབ་གཉེར་སྐབས་གཞུང་འདི་ཉིད་བློར་བཟུང་ནས་འབེལ་གཏམ་བགྱིད་ཅིང༌། པཎ་
ཆེན་ཐམས་ཅད་མཁྱེན་པ་ཆོས་ཀྱི་ཉི་མས་ཀྱང་གཞུང་འདི་ཉིད་ཐུགས་ལ་བཟུང་ནས་
བསྔགས་བརྗོད་མཛད་པ་སོགས་བསྡུས་གཞུང་འདི་ཉིད་ཆེ་བའི་ཡོན་ཏན་མཐའ་ཡས་པ་
དང་ལྡན་ནོ། །དེས་ན་མདོ་སྡེ་པའི་གྲུབ་མཐའ་གཙོ་བོར་སྟོན་པའི་བསྡུས་གྲྭའི་རྩ་བ་
ཐུན་མོང་བསྡུས་པའི་བསྡོམ་ཚིག་བློ་གསལ་དགའ་བསྐྱེད་ཅེས་བྱ་བ་འདིའི་དོན་འཆད་
ལ་གསུམ། བསྟན་བཅོས་རྩོམ་པ་ལ་འཇུག་པའི་ཡན་ལག །བརྩམས་པའི་བསྟན་བཅོས་
ཀྱི་ལུས་དངོས། །བསྟན་བཅོས་བརྩམས་པ་མཐར་ཕྱིན་པའི་ཚུལ་ལོ། །དང་པོ་ལ་
གཉིས། མཆོད་པར་བརྗོད་པ་དང༌། །ཉན་པར་བསྐུལ་བའོ། །དང་པོ་ནི། །
རབ་དཀར་ཆུ་སྐྱེས་ཟླ་བའི་སྟེང༌། །འཇམ་དཔལ་གཞོན་ནུ་དཔའ་བོ་དང༌། །
ཡིད་འོང་ལྷ་མོ་དབྱངས་ཅན་མ། །རྟག་པར་བརྩེ་ལ་ཕྱག་བགྱིའོ། །
ཞེས་པ་སྟེ། །དོན་ནི། །གང་གིས་ཞེ་ན། །བསྟན་བཅོས་རྩོམ་པ་པོས་སོ། །ཡུལ་
གང་ལ་ཞེ་ན། རབ་ཏུ་དཀར་བའི་ཆུ་སྐྱེས་ཏེ་པདྨ་དཀར་པོ་འདབ་མ་བརྒྱད་པ་དང༌། །
དེའི་སྟེང་གི་ཟླ་བའི་དཀྱིལ་འཁོར་དཀར་བསིལ་ཉ་གང་བའི་སྟེང་དུ་གནས་པའི་ལྷག་
པའི་ལྷ་མཆོག་རྣམ་པ་གསུམ་ལའོ། །ལྷག་པའི་ལྷ་གསུམ་གང་ཞེ་ན། ཆོས་ཀྱི་དབྱིངས་
རང་བཞིན་རྣམ་པར་དག་པ་ལ་སྤང་བྱ་གློ་བུར་ཉོན་མོངས་དང་རྣམ་རྟོག་གི་ཟུག་རྔུའི་

རྩུབ་རེག་དང་བྲལ་བས་ན་འཇམ། ཆོས་ཀུན་མངོན་སུམ་གྱིས་གཟིགས་པའི་ཡེ་ཤེས་
ཀྱི་དཔལ་ཐུགས་རྒྱུད་ལ་མངའ་བས་ན་དཔལ། །སྐུ་གཞོན་ནུའི་ཆ་བྱད་འཛིན་པས་ན་
གཞོན་ནུ། །སྒྲིབ་གཉིས་ཀྱི་དགྲ་ལས་རྣམ་པར་རྒྱལ་བས་ན་དཔའ་བོ་སྟེ་རྗེ་བཙུན་འཇམ་
པའི་དབྱངས་དང༌། འགྲོ་བ་སུས་མཐོང་ཡང་མཐོང་བ་ཙམ་གྱིས་ཡིད་རང་དབང་མེད་
པར་འཕྲོག་པས་ན་ཡིད་དུ་འོང་བ། ལྷ་ཚངས་པའི་སྲས་མོར་གྱུར་ཅིང་རབ་ཏུ་མཛེས་
པའི་ལྷའི་བུ་མོ་ལས་ལྷག་པས་ན་ལྷ་མོ། །སྟོང་གསུམ་མི་མཇེད་ཀྱི་བདག་པོ་ཚངས་པ་
ཆེན་པོའི་གདོང་ལས་བྱུང་ཞིང་སྒྲ་དབྱངས་ཤིན་ཏུ་སྙན་པ་དང་ལྡན་པས་ན་དབྱངས་ཅན་
མ་སྟེ་ལྷག་པའི་ལྷ་མོ་དབྱངས་ཅན་མ་དང༌། །རྒྱལ་བ་ཀུན་གྱི་ཐུགས་རྗེའི་ངོ་བོ་ཡིན་
པས་འགྲོ་བ་ཀུན་ལ་དུས་ལན་རེ་གཉིས་ཙམ་མ་ཡིན་པར་དུས་རྟག་པར་དམིགས་པ་མེད་
པའི་བརྩེ་བའི་རང་བཞིན་ཅན་འཕགས་པ་སྤྱན་རས་གཟིགས་དང་གསུམ་མོ། །ཚུལ་ཇི་
ལྟ་བུས་ཞེ་ན་དེ་གསུམ་ལ་སྒོ་གསུམ་གུས་པའི་སྒོ་ནས་ཕྱག་བགྱི་བའོ། །དེ་ལྟར་མཆོད་
བརྗོད་མཛད་པ་ལ་ཆོས་ཅན། །དགོས་པ་ཡོད་དེ། །གནས་སྐབས་བསྟན་བཅོས་རྩོམ་པ་
མཐར་ཕྱིན་པ་དང༌། །མཐར་ཐུག་རྣམ་མཁྱེན་ཐོབ་པར་བྱ་བའི་ཆེད་ཡིན་པའི་ཕྱིར། །
འདི་ནི་བསྟན་བཅོས་འདི་ལ་ཐོས་བསམ་བྱེད་པར་འདོད་པའི་བློ་གསལ་དོན་གཉེར་བ་
རྣམས་ལ་གདམས་ངག་ཆེན་པོ་བྱིན་པ་ཡིན་ཏེ། །བསྟན་བཅོས་ལ་ཐོས་བསམ་བྱེད་པ་
སོགས་ཆོས་ལྡན་གྱི་བྱ་བ་གང་དང་གང་བྱེད་ཀྱང་ཐོག་མར་བླ་མ་དང་ལྷག་པའི་ལྷ་དབྱེར་
མ་མཆིས་པ་ལ་སྒོ་གསུམ་གུས་པ་ཆེན་པོས་ཕྱག་འཚལ་བ་སངས་རྒྱས་ཀྱི་བཅས་པ་དང་
མཐུན་པ་དང༌། །རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པ་དང༌། །ཕྱག་འཚལ་ཏེ་
གསོལ་བ་བཏབ་ན་བསོད་ནམས་མ་ཡིན་པའི་ལས་རྣམས་ཟད་པ་དང༌། །བསོད་ནམས་
རྒྱ་ཆེན་པོ་གསར་དུ་ཐོབ་སྟེ་བསྟན་བཅོས་ལ་ཐོས་བསམ་མཐར་ཕྱིན་པ་སོགས་གང་བསམ་
པའི་དོན་རྣམས་ཡིད་བཞིན་དུ་འགྲུབ་པའི་ཕྱིར་ཏེ། །མདོ་ལས། རྣམ་དཀར་ལས་ནི་གང་

བྱས་ཀྱང༌། །དེ་ཡི་སྔོན་དུ་རྒྱལ་བ་མཆོད། །ཅེས་དང༌། ཤཱཀྱའི་འགྲེལ་བཤད་
ལས། །ཡ་རབས་དག་ནི་ཕལ་ཆེར་བསྟན་བཅོས་རྩོམ་པ་ལ་སོགས་པའི་རྣམ་དཀར་གྱི་
བྱ་བ་གང་བྱེད་ཀྱང་ཐོག་མར་བདག་ཉིད་འདོད་པའི་ལྷ་ལ་ཕྱག་འཚལ་ཏེ། ཞེས་དང༌།
མདོ་རྒྱ་ཆེར་རོལ་པ་ལས། །བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་
སེལ། །བསོད་ནམས་ལྡན་པའི་མི་ཡི་བསམ་པ་ཐམས་ཅད་འགྲུབ། །ཅེས་གསུངས་པའི་
ཕྱིར། ༈ །གཉིས་པ་ཉན་པར་བསྐུལ་བ་ནི།
ཤེས་བྱའི་ནིའུ་གསིང་ངོས་ཡངས་ལ། །རིགས་ལམ་མེ་ཏོག་བཀོད་པ་ཅན། །
སྐྱེས་ཀྱི་བློ་གསལ་གཞོན་ནུ་རྣམས། །འདི་ན་རྩེད་འཇོ་བྱ་བར་རིགས། །
ཞེས་པ་སྟེ། དོན་ནི། གཞི་བདེན་པ་གཉིས། ལམ་ཐབས་ཤེས་གཉིས། འབྲས་བུ་
སྐུ་གཉིས་ཀྱིས་བསྡུས་པའི་ཤེས་བྱའི་ནེའུ་གསིང་ངོས་ཡངས་ཤིང་རྒྱ་ཆེ་བ་ལ་མདོ་སྡེ་
པའི་གྲུབ་མཐའ་དང་མཐུན་པའི་རིགས་པའི་གནས་རྣམས་ཕྱོགས་གཅིག་ཏུ་བསྡུས་པའི་
བསྡུས་གཞུང་རིགས་པའི་ལམ་གྱི་མེ་ཏོག་མཛེས་ཤིང་བཀོད་པ་ཅན་ཡིད་དུ་འོང་བ་མང་
དུ་སྐྱེས་ཀྱི། །སྐལ་ལྡན་བློ་གསལ་ཞིང་ཡིད་གཞུངས་པའི་གཞོན་ནུ་རྣམས་ཀྱིས་གསུང་
རབ་དགོངས་འགྲེལ་དང་བཅས་པ་ལ་ཐོས་བསམ་གྱིས་འཇུག་པའི་བློ་གྲོས་ཀྱི་མིག་སྟེར་
བའི་ཕྱིར་དུ་འདི་ན་རྩེད་འཇོ་བྱ་བ་སྟེ་རྗོད་བྱེད་ཀྱི་ཚིག་ལ་བརྡར་ཤ་བཅད་དེ་བརྗོད་བྱའི་
དོན་གང་ཡིན་ཕྲ་ཞིབ་རིགས་པའི་སྒོ་ནས་གཏན་ལ་ལེགས་པར་འབེབས་རིགས་པ་ཡིན་
ནོ། །གཞུང་འདིས་བརྩམ་པར་དམ་བཅའ་ཤུགས་ལ་བསྟན་ཏེ། ཉན་པར་བསྐུལ་ནས་
གང་ཉན་ན་བརྩམ་པའི་བསྡུས་གཞུང་འདི་ཉིད་དོ་ཞེས་དོན་གྱིས་གོ་བའི་ཕྱིར། དེས་
བརྗོད་བྱ། དགོས་པ། ཉིང་དགོས། འབྲེལ་པ་བཞི་ཡང་གོ་བར་ནུས་སོ།
༈ །གཉིས་པ་བརྩམས་པའི་བསྟན་བཅོས་ཀྱི་ལུས་དངོས་བཤད་པ་ལ་གཉིས། བསྟན་
བཅོས་འདིའི་བརྗོད་བྱ་ངོས་བཟུང་བའི་སྒོ་ནས་མདོར་བསྟན་པ་དང༌། །དེའི་རང་བཞིན་

བསྡུས་རྩའི་འགྲེལ་པ་ལུང་རིགས་སྨྲ་བའི་རྒྱན་མཆོག
རྒྱས་པར་བཤད་པའོ། །དང་པོ་ནི།
དེང་འདིར་བསྡུས་རྩ་འཆད་པ་ལ། །ཆོས་ཅན་དབྱེ་གཞི་བཤད་པ་དང༌། །
ཆོས་ཀྱི་དབྱེ་བ་བསྟན་པ་དང༌། །ངེས་པར་བྱ་བའི་རྣམ་གཞག་དང༌། །
ངེས་བྱེད་ཐལ་འགྱུར་བཤད་པ་དང༌། །ལྟ་བ་དབུ་མར་འཇུག་པའི་ཚུལ།
ལྔ་པོ་སྐབས་འདིའི་མདོར་བསྟན་ཡིན།
ཞེས་པ་སྟེ། དོན་ནི། །བསྟན་བཅོས་འདིའི་བརྗོད་བྱ་རྣམས་སྙིང་པོར་བསྒྲིལ་ན་
གྲངས་ཇི་ཙམ་དུ་འདུ་བ་ཡིན་ཞེ་ན། དེང་འདིར་བསྡུས་གྲྭའི་རྩ་བ་འཆད་པ་ལ་འདིའི་
བརྗོད་བྱ་རྣམས་བསྡུ་ན་ཆོས་ཅན་དབྱེ་གཞི་བཤད་པ་དང༌། །ཆོས་ཀྱི་དབྱེ་བ་བསྟན་པ་
དང༌། །ངེས་པར་བྱ་བའི་རྣམ་གཞག་བཤད་པ་དང༌། །ངེས་པར་བྱེད་པའི་ཐལ་འགྱུར་
བཤད་པ་དང༌། །ལྟ་བ་དབུ་མར་འཇུག་པའི་ཚུལ་རྣམས་སུ་འདུ་བ་ཡིན་ཏེ། །ལྔ་པོ་དེ་
རྣམས་ཀྱིས་སྐབས་འདིའི་བརྗོད་བྱ་རྣམས་ཡོངས་སུ་རྫོགས་པ་མདོར་བསྟན་པ་ཡིན་པའི་
ཕྱིར། །གཞུང་འདི་བསྟན་བཅོས་འདིའི་བསྡུས་དོན་ལུས་རྣམ་གཞག་ཡིན་ཏེ། །རྟོག་
པའི་དྲ་བ་རྣམ་བསལ་ཅིང༌། །ཞེས་སོགས་ཚིགས་བཅད་གཅིག་པོ་འདིས་བསྟན་བཅོས་
ཚད་མ་རྣམ་འགྲེལ་གྱི་བརྗོད་བྱའི་ལུས་ཚང་བར་མདོར་བསྟན་པ་ལྟ་བུ་ཡིན་པའི་ཕྱིར་
རོ། །གཉིས་པ་དེའི་རང་བཞིན་རྒྱས་པར་བཤད་པ་ལ་ལྔ། །ཆོས་ཅན་དབྱེ་གཞི་བཤད་
པ། ཆོས་ཀྱི་དབྱེ་བ་བསྟན་པ། ངེས་པར་བྱ་བའི་རྣམ་གཞག །ངེས་བྱེད་ཐལ་འགྱུར་
བཤད་པ། ལྟ་བ་དབུ་མར་འཇུག་པའི་ཚུལ་ལོ། །དང་པོ་ནི། །
ཤེས་བྱ་གཞལ་བྱ་གཞི་གྲུབ་ཡོད། །ཆོས་དང་གཞི་དང་རྟེན་འབྲེལ་དང་།
དམིགས་པ་ཆོས་ཅན་ཡུལ་རྣམས་ནི། ཁྱབ་མཉམ་དབྱེ་གཞི་ཆོས་ཅན་ཡིན། །
ཞེས་པ་སྟེ། དོན་ནི། ཤེས་བྱ་དང༌། གཞལ་བྱ་དང༌། གཞི་གྲུབ་དང་། ཡོད་པ་དང༌།
ཆོས་དང་། གཞི་དང་། རྟེན་འབྲེལ་དང༌། དམིགས་པ་དང༌། ཆོས་ཅན་དང༌། ཡུལ་ཏེ་

བཅུ་པོ་འདི་རྣམས་ནི་དོན་གཅིག་མིང་གི་རྣམ་གྲངས་ཡིན་ན་ཡིན་ཁྱབ་མཉམ་དང༌།
འདི་དག་རེ་རེའང་འོག་ནས་འབྱུང་བའི་ཆོས་རྣམས་ཀྱི་དབྱེ་གཞི་ཆོས་ཅན་ཡིན་ནོ།
།
དེ་རྣམས་ཀྱི་མཚན་ཉིད་རིམ་པ་བཞིན། །བློའི་ཡུལ་དུ་བྱ་རུང་ཤེས་བྱའི་མཚན་ཉིད། །
ཚད་མས་རྟོགས་པར་བྱ་བ་གཞལ་བྱའི་མཚན་ཉིད། །ཚད་མས་གྲུབ་པ་གཞི་གྲུབ་ཀྱི་
མཚན་ཉིད། ཚད་མས་དམིགས་པ་ཡོད་པའི་མཚན་ཉིད། རང་གི་རང་བཞིན་འཛིན་པ་
ཆོས་ཀྱི་མཚན་ཉིད། ཚད་མས་སྒྲོ་འདོགས་བཅད་པར་བྱ་བའི་ཆོས་སུ་དམིགས་པ་
གཞིའི་མཚན་ཉིད། རང་གི་ཆ་ཤས་ལས་གྲུབ་པ་རྟེན་འབྲེལ་གྱི་མཚན་ཉིད། ཚད་མས་
སྒྲོ་འདོགས་བཅད་པའི་གཞིར་གྱུར་པ་དམིགས་པའི་མཚན་ཉིད། །ཚད་མས་འཇལ་བའི་
ཆོས་སུ་དམིགས་པ་ཆོས་ཅན་གྱི་མཚན་ཉིད།།བློས་རིག་པར་བྱ་བ་ཡུལ་གྱི་མཚན་
ཉིད། ཁོ་ན་རེ། རང་གི་ཆ་ཤས་ལ་བརྟེན་ནས་བཏགས་པའི་ཆོས་སུ་དམིགས་པ། རྟེན་
འབྲེལ་གྱི་མཚན་ཉིད་ཡིན་པར་ཐལ། དེ་ལྟར་དུ་དཀྱིལ་ཁང་རྟེན་འབྲེལ་ལས་གསུངས་
པའི་ཕྱིར། འདོད་ན། རྟེན་འབྲེལ་ཡིན་ན། རང་གི་ཆ་ཤས་ལ་བརྟེན་ནས་བཏགས་པའི་
ཆོས་ཡིན་པས་ཁྱབ་པར་ཐལ། །དེ་དེའི་མཚན་ཉིད་ཡིན་པའི་ཕྱིར། འདོད་ན། ཤེས་བྱ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། ཤེས་བྱ་ཆོས་ཅན། དེ་མ་
ཡིན་པར་ཐལ། །རང་གི་ཆ་ཤས་ལ་བརྟེན་པ་མ་ཡིན་པའི་ཕྱིར་ཏེ། རང་གི་ཆ་ཤས་ལ་
བལྟོས་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པ་ཡིན་པའི་
ཕྱིར། ཁྱབ་སྟེ། རྟག་པ་ཡིན་ན། རང་གི་ཆ་ཤས་ལ་བལྟོས་པ་མ་ཡིན་པས་ཁྱབ་པའི་
ཕྱིར་ཏེ། རྟག་པ་ལ་བལྟོས་པ་མེད་པའི་ཕྱིར་ཏེ། རྣམ་འགྲེལ་ལས། རྟག་ལ་བལྟོས་པ་
མེད་པའི་ཕྱིར། ཞེས་གསུངས་པའི་ཕྱིར་ཟེར་ཏོ། ༈ །གཉིས་པ་ཆོས་ཀྱི་དབྱེ་བ་བསྟན་
པ་ལ་གཉིས། སྤྱིར་དབྱེ་བ་དང༌། བྱེ་བྲག་ཏུ་སྡེ་ཚན་སོ་སོར་དབྱེ་བའོ། །དང་པོ་ནི།
དབྱེ་ན་དངོས་པོ་རྟག་པ་གཉིས། །དགག་སྒྲུབ་མཚན་མཚོན་མཚན་གཞི་གསུམ། །

བྱས་དང་མ་བྱས་སྐྱེས་མ་སྐྱེས། །འདུས་བྱས་མ་བྱས་དངོས་དངོས་མེད། །
འཇིག་དང་མི་འཇིག་ལ་སོགས་པའོ། །
ཞེས་པ་སྟེ། དོན་ནི། ཤེས་བྱ་ལ་སོགས་པ་བཅུ་པོ་དེ་རེ་རེ་ལའང་དབྱེ་ན།
དངོས་པོ་དང་རྟག་པ་གཉིས་སུ་དབྱེ་བ། དགག་པ་དང་སྒྲུབ་པ་གཉིས་སུ་དབྱེ་བ། མཚན་
ཉིད་དང་མཚོན་བྱ་དང་མཚན་གཞི་གསུམ་དུ་དབྱེ་བ། བྱས་པ་དང་མ་བྱས་པའི་ཆོས་
གཉིས་སུ་དབྱེ་བ། སྐྱེས་པ་དང་མ་སྐྱེས་པའི་ཆོས་གཉིས་སུ་དབྱེ་བ། འདུས་བྱས་དང་
འདུས་མ་བྱས་ཀྱི་ཆོས་གཉིས་སུ་དབྱེ་བ། དངོས་པོ་དང་དངོས་མེད་ཀྱི་ཆོས་གཉིས་སུ་
དབྱེ་བ། འཇིག་པ་དང་མི་འཇིག་པའི་ཆོས་གཉིས་སུ་དབྱེ་བ། སོགས་ཁོང་ནས་མངོན་
གྱུར་དང་ལྐོག་གྱུར་གཉིས་སུ་དབྱེ་བ། །གཅིག་དང་ཐ་དད་གཉིས་སུ་དབྱེ་བ་ལ་སོགས་
པ་བསྟན་པའོ། །དེ་རྣམས་ཀྱི་མཚན་ཉིད་ཕལ་ཆེ་བ་འོག་ཏུ་འཆད་ཅིང༌། །རང་གྲུབ་དུས་
ཀྱི་སྐད་ཅིག་གཉིས་པར་མི་གནས་པ། །འཇིག་པའི་མཚན་ཉིད། །དེ་དང་དངོས་པོ་དོན་
གཅིག །རང་གྲུབ་ཙམ་ནས་བརྟན་པའི་ཆོས་སུ་དམིགསཔ་། །མི་འཇིག་པའི་ཆོས་ཀྱི་
མཚན་ཉིད། དེ་དང་རྟག་པ་དོན་གཅིག །ཆོས་དང་སྐད་ཅིག་མ་མ་ཡིན་པའི་གཞི་མཐུན་
པར་དམིགས་པ། རྟག་པའི་མཚན་ཉིད། རྟག་པ་ལ་དབྱེ་ན། རེས་འགའ་བའི་རྟག་པ་
དང༌། །རྣམ་པ་ཐམས་ཅད་ཀྱི་རྟག་པ་གཉིས། །གདགས་གཞིའི་དབང་གིས་སྐབས་འགར་
མི་གནས་པའི་མི་འཇིག་པའི་ཆོས་དེ། རེས་འགའ་བའི་རྟག་པའི་མཚན་ཉིད། །མཚན་
གཞི་ནི། བུམ་པའི་ལྡོག་པ་ལྟ་བུའོ། །དངོས་པོ་ཡིན་ན། །ཁྱོད་ཀྱི་ལྡོག་པ་དང་ཁྱོད་དང་
གཅིག་གཉིས་རེ་རེ་ནས་རེས་འགའ་བའི་རྟག་པ་ཡིན་པས་ཁྱབ་བོ། །ཡུལ་དུས་གནས་
སྐབས་ཐམས་ཅད་དུ་མི་འཇིག་པའི་ཆོས་སུ་དམིགས་པ། །རྣམ་པ་ཐམས་ཅད་ཀྱི་རྟག་
པའི་མཚན་ཉིད། །མཚན་གཞི་ནི། ཤེས་བྱ་ལྟ་བུའོ། །ཁོ་ན་རེ། རི་བོང་རྭ་ཆོས་
ཅན། །རྟག་པ་ཡིན་པར་ཐལ། མི་འཇིག་པ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན།

རྩའ་འགྲལ་པ་ལུང་རགས་སྨྲ་བའ་རྒྱན་མཆག
དེ་ཆོས་ཅན། དེར་ཐལ། དངོས་མེད་ཡིན་པའི་ཕྱིར་ཏེ། མེད་པ་ཡིན་པའི་ཕྱིར། འདོད་
ན། རི་བོང་རྭ་ཆོས་ཅན། རྟག་པ་མ་ཡིན་པར་ཐལ། མི་འཇིག་པའི་ཆོས་མ་ཡིན་པའི་
ཕྱིར། ཁྱབ་སྟེ། མི་འཇིག་པའི་ཆོས་མ་ཡིན་ན། །རྟག་པ་མ་ཡིན་དགོས་པའི་ཕྱིར་ཏེ།
རྣམ་འགྲེལ་ལས། གང་གི་རང་བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་
བརྗོད། ཅེས་གསུངས་པའི་ཕྱིར། །ཁོ་ན་རེ། མི་འཇིག་པ་ཡིན་ན། རྟག་པ་ཡིན་པས་
ཁྱབ་པར་ཐལ། ཐུན་མོང་བསྡུས་རྭ་ལས། མི་འཇིག་པ། རྟག་པའི་མཚན་ཉིད། ཅེས་
གསུངས་པའི་ཕྱིར། ཟེར་ན་མ་ཁྱབ། ༈ །གཉིས་པ་བྱེ་བྲག་ཏུ་སྡེ་ཚན་སོ་སོར་དབྱེ་བ་
ལ་གསུམ། སྡེ་ཚན་དང་པོའི་སྐབས་ཀྱི་དབྱེ་བ་བཤད་པ། སྡེ་ཚན་གཉིས་པའི་སྐབས་ཀྱི་
དབྱེ་བ་བཤད་པ། སྡེ་ཚན་གསུམ་པའི་སྐབས་ཀྱི་དབྱེ་བ་བཤད་པའོ། །དང་པོ་ལ་
གཉིས །རྩ་བའི་དབྱེ་བ་དང་། ཡན་ལག་གི་དབྱེ་བའོ། །དང་པོ་ནི།
དངོས་པོ་ལ་ཡང་བེམ་པོ་དང༌། །ཤེས་པ་ལྡན་མིན་འདུ་བྱེད་གསུམ།
ཞེས་པ་སྟེ། དོན་ནི། དོན་བྱེད་ནུས་པ་དངོས་པོའི་མཚན་ཉིད། དངོས་པོ་ལ་ཡང་
དབྱེ་ན། བེམ་པོ་དང༌། ཤེས་པ་དང༌། ལྡན་མིན་འདུ་བྱེད་དང་གསུམ་མོ། །གཉིས་པ་
ཡན་ལག་གི་དབྱེ་བ་ལ་གསུམ། བེམ་པོའི་དབྱེ་བ། ཤེས་པའི་དབྱེ་བ། ལྡན་མིན་འདུ་
བྱེད་ཀྱི་དབྱེ་བའོ། །དང་པོ་ལ་གཉིས། མདོར་བསྟན་པ་དང༌། །རྒྱས་པར་བཤད་
པའོ། །དང་པོ་ནི།
བེམ་པོ་ལ་ཡང་ཕྱི་ནང་གཉིས།
ཞེས་པ་སྟེ། དོན་ནི། རྡུལ་དུ་གྲུབ་པ་བེམ་པོའི་མཚན་ཉིད། བེམ་པོ་ལ་ཡང་དབྱེ་
ན། ཕྱི་དོན་བེམ་པོ་དང༌། ནང་དོན་བེམ་པོ་གཉིས་ཡོད་དོ། །གཉིས་པ་ལ་གཉིས། ཕྱི་
དོན་བེམ་པོ་བཤད་པ་དང༌། ནང་དོན་བེམ་པོ་བཤད་པའོ། །དང་པོ་ལ་གཉིས། མདོར་
བསྟན་པ་དང༌། རྒྱས་པར་བཤད་པའོ། །དང་པོ་ནི།་

ཕྱི་དོན་གཟུགས་ལ་སོགས་པ་ལྔ།
ཞེས་པ་སྟེ་དོན་ནི། ཕྱིའི་རྡུལ་དུ་གྲུབ་པ། ཕྱི་དོན་བེམ་པོའི་མཚན་ཉིད། ཕྱི་དོན་
བེམ་པོ་ལ་དབྱེ་ན། གཟུགས་ལ་སོགས་པ་རྣམ་པ་ལྔ་ཡོད་དོ། །གཉིས་པ་ལ་ལྔ།
གཟུགས་བཤད་པ། སྒྲ་བཤད་པ། དྲི་བཤད་པ། རོ་བཤད་པ། རེག་བྱ་བཤད་
པའོ། །དང་པོ་ནི།
གཟུགས་ལ་ཁ་དོག་དབྱིབས་ཀྱི་གཉིས། །རྒྱས་པར་དབྱེ་ན་ཉི་ཤུ་སྟེ། །
སྔོ་སེར་དཀར་དང་དམར་བ་དང༌། །སྣང་མུན་སྤྲིན་དང་དུ་བ་དང༌། །
རྡུལ་དང་ཁུག་སྣ་ཉི་མ་དང༌། །གྲིབ་མ་རིང་ཐུང་ལྷམ་པ་དང༌། །
ཟླུམ་པོ་མཐོན་པོ་དམའ་བ་དང༌། །ཕྱ་ལེ་ཕྱ་ལེ་མིན་པའོ། །
ཞེས་པ་སྟེ། དོན་ནི། མིག་ཤེས་ཀྱིས་གཟུང་བར་བྱ་བའི་རིགས་སུ་གནས་
པ། །གཟུགས་ཀྱི་མཚན་ཉིད། གཟུགས་ལ་དབྱེ་ན། ཕྱིའི་གཟུགས་དང༌། ནང་གི་
གཟུགས་གཉིས། དང་པོ་ནི། བུམ་པའི་གཟུགས་ལྟ་བུ། གཉིས་པ་ནི། མིག་དབང་
གཟུགས་ཅན་པ་ལྟ་བུའོ། །སྐྱེས་བུའི་རྒྱུད་ཀྱིས་མ་བསྡུས་པའི་གཟུགས་དེ། ཕྱིའི་
གཟུགས་ཀྱི་མཚན་ཉིད། ཕྱིའི་གཟུགས་ལ་དབྱེ་ན། ཁ་དོག་གི་གཟུགས་དང༌།
དབྱིབས་ཀྱི་གཟུགས་གཉིས། དེ་ལ་རྒྱས་པར་དབྱེ་ན། ཉི་ཤུ་སྟེ། རྩ་བའི་ཁ་དོག་བཞི།
ཡན་ལག་གི་ཁ་དོག་བརྒྱད། དབྱིབས་ཀྱི་གཟུགས་བརྒྱད་དང་ཉི་ཤུ་ཡོད་པའི་ཕྱིར། །དེ་
ལྟར་ཡང་མཛོད་ལས། གཟུགས་རྣམ་གཉིས་དང་རྣམ་ཉི་ཤུ། ཞེས་གསུངས་པས་
སོ། །མདོག་ཏུ་རུང་བ། ཁ་དོག་གི་མཚན་ཉིད། དེ་ལ་དབྱེ་ན། རྩ་བའི་ཁ་དོག་དང་ཡན་
ལག་གི་ཁ་དོག་གཉིས། རྩ་བའི་མདོག་ཏུ་རུང་བ། རྩ་བའི་ཁ་དོག་གི་མཚན་ཉིད། དེ་ལ་
དབྱེ་ན། སྔོན་པོ་དང༌། སེར་པོ་དང་། དཀར་པོ་དང་། དམར་པོ་དང་བཞིའོ། །མཚན་
གཞི་རིམ་པ་བཞིན། དང་པོ་ནི། མུ་མེན་གྱི་ཁ་དོག་ལྟ་བུ། གཉིས་པ་ནི། གསེར་གྱི་ཁ་

དོག་ལྟ་བུ། གསུམ་པ་ནི། དངུལ་གྱི་ཁ་དོག་ལྟ་བུ། བཞི་པ་ནི། པདྨ་ར་གའི་ཁ་དོག་ལྟ་
བུའོ། །ཡན་ལག་གི་མདོག་ཏུ་རུང་བ། ཡན་ལག་གི་ཁ་དོག་གི་མཚན་ཉིད། །དེ་ལ་དབྱེ་
ན། སྣང་བ་དང༌། མུན་པ་དང༌། སྤྲིན་དང་། དུ་བ་དང༌། རྡུལ་དང་། ཁུག་སྣ་དང༌། ཉི་མ་
དང༌། གྲིབ་མ་དང་། བརྒྱད་དོ། །མཚན་གཞི་རིམ་པ་བཞིན། །དང་པོ་ནི། ཟླ་བའི་འོད་
ལྟ་བུ། གཉིས་པ་ནི། བུམ་ནང་གི་མུན་པ་ལྟ་བུ། །གསུམ་པ་ནི། སྤྲིན་གྱི་ཁ་དོག་ལྟ་བུ།
བཞི་པ་ནི། སྤོས་ཀྱི་དུ་བ་ལྟ་བུ། །ལྔ་པ་ནི། རླུང་རྡུལ་ལྟ་བུ། དྲུག་པ་ནི། སྔ་དྲོའི་ན་
བུན་ལྟ་བུ། བདུན་པ་ནི། ཉི་མའི་འོད་ཟེར་ལྟ་བུ། བརྒྱད་པ་ནི། ལྗོན་ཤིང་གི་གྲིབ་མ་ལྟ་
བུའོ། །དབྱིབས་སུ་རུང་བ། དབྱིབས་ཀྱི་མཚན་ཉིད། དབྱིབས་ཀྱི་གཟུགས་ལ་དབྱེ་ན།
རིང་བ་དང༌། ཐུང་བ་དང༌། ལྷམ་པ་དང༌། ཟླུམ་པོ་དང༌། མཐོན་པོ་དང༌། དམའ་བ་དང༌།
ཕྱ་ལེ་བ་དང༌། ཕྱ་ལེ་བ་མིན་པ་དང་བརྒྱད་དུའོ། །མཚན་གཞི་རིམ་པ་བཞིན། དང་པོ་
ནི། འདོམ་ལྔ་ཅན་གྱི་ཀ་བ་ལྟ་བུའོ། །གཉིས་པ་ནི། འདོམ་དོ་ཅན་གྱི་ཀ་བ་ལྟ་བུ།
གསུམ་པ་ནི། ས་སྤག་གྲུ་བཞིའི་དབྱིབས་ལྟ་བུ། །བཞི་པ་ནི། ལྷུང་བཟེད་ཀྱི་དབྱིབས་
ལྟ་བུ། ལྔ་པ་ནི། གངས་རི་མཐོན་པོའི་དབྱིབས་ལྟ་བུ། །དྲུག་པ་ནི། གངས་རིའི་འོག་
གི་རིའི་དབྱིབས་ལྟ་བུ། བདུན་པ་ནི། ངོས་མཉམ་པ་མེ་ལོང་གི་དབྱིབས་ལྟ་བུ། བརྒྱད་
པ་ནི། ངོས་མི་མཉམ་པ་ས་གཞི་སྒང་གཤོངས་ཀྱི་དབྱིབས་ལྟ་བུའོ། །ཁོ་ན་རེ། རྟེན་
བཅས་ཀྱི་མིག་དབང་གཟུགས་ཅན་པ་ཆོས་ཅན། མིག་ཤེས་ཀྱི་གཟུང་བར་བྱ་བ་ཡིན་
པར་ཐལ། གཟུགས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། རྣམ་འགྲེལ་
མཐའ་དཔྱོད་ལས། །གཟུགས་ཡིན་ན། གཟུགས་ཀྱི་སྐྱེ་མཆེད་ཡིན་དགོས་པར་
ཐལ། །འདོད་པའི་ཕྱིར། འདོད་ན། རྟེན་བཅས་ཀྱི་མིག་དབང་གཟུགས་ཅན་པ་ཆོས་
ཅན། དེར་ཐལ། དེའི་ཕྱིར། ཞེས་གསུངས་པའི་ཕྱིར། འདོད་མི་ནུས་ཏེ། གཟུགས་ཀྱི་
སྐྱེ་མཆེད་མ་ཡིན་པའི་ཕྱིར། ཁ་ཅིག་ན་རེ། སྔོན་པོ་ཁྱོད་ཡིན་པ་གང་ཞིག །སེར་པོ་

ཁྱོད་ཡིན་ན། སྔོ་སེར་གཉིས་ཀ་ཁྱོད་ཡིན་པས་ཁྱབ་ཟེར་ན། གཅིག་ཆོས་ཅན། སྔོ་
སེར་གཉིས་ཀ་ཁྱོད་ཡིན་པར་ཐལ། སྔོན་པོ་ཁྱོད་ཡིན་པ་གང་ཞིག །སེར་པོ་ཁྱོད་ཡིན་
པའི་ཕྱིར། ཁྱབ་པ་ཁས། དང་པོ་མ་གྲུབ་ན། སྔོན་པོ་ཆོས་ཅན། གཅིག་ཡིན་པར་ཐལ།
སྔོན་པོ་དང་གཅིག་ཡིན་པའི་ཕྱིར། མ་གྲུབ་ན། སྔོན་པོ་ཆོས་ཅན། ཁྱོད་ཁྱོད་དང་
གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྟགས་ཕྱི་མ་དེས་རིགས་འགྲེ། འདོད་
ན། སྔོ་སེར་གཉིས་ཀ་ཆོས་ཅན། གཅིག་མ་ཡིན་པར་ཐལ། ཐ་དད་ཡིན་པའི་ཕྱིར། མ་
གྲུབ་ན། སྔོ་སེར་གཉིས་ཀ་ཆོས་ཅན། ཐ་དད་ཡིན་པར་ཐལ། རྣམ་འགྲེལ་ལས།
སེར་ཐ་དད་དག་ལ་ནི། ཞེས་གསུངས་པའི་ཕྱིར། ཁོ་ན་རེ། རྩ་བའི་ཁ་དོག་ལ་བཞི་
བཤད་པ་མི་འཐད་པར་ཐལ། །ནག་པོ་དེ་རྩ་བའི་ཁ་དོག་གང་ཞིག །སྔོ་སེར་དཀར་
དམར་བཞི་པོ་གང་རུང་མ་ཡིན་པའི་ཕྱིར། དང་པོ་མ་གྲུབ་ན། ནག་པོ་ཆོས་ཅན།
རྩ་བའི་ཁ་དོག་ཡིན་པར་ཐལ། དེ་ལྟར་དུ་སྲས་བསྡུས་གྲྭར་བཤད་པའི་ཕྱིར། ཟེར་ན་མ་
ཁྱབ། འདོད་མི་ནུས་ཏེ། ཡན་ལག་གི་ཁ་དོག་ཡིན་པའི་ཕྱིར་ཏེ། དམར་སྔོ་འདྲེས་པའི་
ཡན་ལག་གི་ཁ་དོག་ཡིན་པའི་ཕྱིར། གཉིས་པ་མ་གྲུབ་ན། ནག་པོ་ཆོས་ཅན། སྔོ་སེར་
དཀར་དམར་བཞི་པོ་གང་རུང་མ་ཡིན་པར་ཐལ། སྔོན་པོ་མ་ཡིན་པ་གང་ཞིག །སེར་པོ་
མ་ཡིན་དཀར་པོ་མ་ཡིན། དམར་པོ་མ་ཡིན་པའི་ཕྱིར། རྟགས་རེ་རེ་ནས་སླ། ཁོ་ན་རེ།
ལྗང་གུ་ཆོས་ཅན། སྔོ་སེར་དཀར་དམར་བཞི་པོ་གང་རུང་ཡིན་པར་ཐལ། །རྩ་བའི་ཁ་
དོག་ཡིན་པའི་ཕྱིར། མ་གྲུབ་ན། ལྗང་གུ་ཆོས་ཅན། དེར་ཐལ། ཡུལ་ཅན་ཆུང་བ་ལས།
དང་པོ་ལ་དབྱེ་ན། སྔོན་པོ་སེར་པོ་དཀར་པོ་དམར་པོ་ལྗང་གུ་རྣམས་སུ་ཡོད། ཅེས་
གསུངས་པའི་ཕྱིར། ཟེར་ན་མ་ཁྱབ། འོ་ན་སྣང་བ་ཆོས་ཅན། དབྱིབས་ཀྱི་གཟུགས་
ཡིན་པར་ཐལ། ཡུལ་ཅན་ཆུང་བར་དབྱིབས་གཟུགས་བཅུ་དྲུག་བཤད་པའི་ཕྱིར། འདོད་
མི་ནུས་ཏེ། ཡན་ལག་གི་ཁ་དོག་ཡིན་པའི་ཕྱིར། རྩ་བར་འདོད་ན། ལྗང་གུ་ཆོས་ཅན།

སྔོ་སེར་དཀར་དམར་བཞི་པོ་གང་རུང་མ་ཡིན་པར་ཐལ། །རྩ་བའི་ཁ་དོག་མ་ཡིན་པའི་
ཕྱིར་ཏེ། ཡན་ལག་གི་ཁ་དོག་ཡིན་པའི་ཕྱིར་ཏེ། སྔོ་སེར་འདྲེས་པའི་ཡན་ལག་གི་ཁ་
དོག་ཡིན་པའི་ཕྱིར། ཁ་ཅིག་ན་རེ། ཁྱོད་དང་སྔོན་པོ་ལ་མུ་བཞི་ཡོད་པ་གང་ཞིག །
ཁྱོད་དང་སེར་པོ་ལ་མུ་བཞི་ཡོད། ཁྱོད་དང་དཀར་པོ་ལ་མུ་བཞི་ཡོད། །ཁྱོད་དང་
དམར་པོ་ལ་མུ་བཞི་ཡོད་ན། ཁྱོད་དང་རྩ་བའི་ཁ་དོག་ལ་མུ་བཞི་ཡོད་པས་ཁྱབ་ཟེར་ན།
གཅིག་ཏུ་གྱུར་པའི་རྩ་བའི་ཁ་དོག་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དང་
པོ་མ་གྲུབ་ན། གཅིག་ཏུ་གྱུར་པའི་རྩ་བའི་ཁ་དོག་ཆོས་ཅན། ཁྱོད་དང་སྔོན་པོ་ལ་མུ་
བཞི་ཡོད་པར་ཐལ། ཁྱོད་ཡིན་ལ་སྔོན་པོ་མ་ཡིན་པའི་མུ། སྔོན་པོ་ཡིན་ལ་ཁྱོད་མ་ཡིན་
པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་ཡོད་པའི་ཕྱིར། མུ་དང་པོ་
ཡོད་དེ། སེར་པོ་དེ་དེ་ཡིན་པའི་ཕྱིར། མུ་གཉིས་པ་ཡོད་དེ། ཨུཏྤལ་སྔོན་པོའི་ཁ་དོག་
དང་། རས་སྔོན་པོའི་ཁ་དོག་གཉིས་པོ་དེ་དེ་ཡིན་པའི་ཕྱིར། མུ་གསུམ་པ་ཡོད་དེ།
རྒྱལ་བ་མི་འཁྲུག་མགོན་པོའི་སྐ་མདོག་དེ་དེ་ཡིན་པའི་ཕྱིར། མུ་བཞི་པ་ཡོད་དེ། བུམ་
པ་དེ་དེ་ཡིན་པའི་ཕྱིར། གོང་གི་མུ་ཕྱི་མ་གསུམ་ལའང་དེས་རིགས་འགྲེའོ། །རྩ་བར་
འདོད་ན། གཅིག་ཏུ་གྱུར་པའི་རྩ་བའི་ཁ་དོག་ཆོས་ཅན། ཁྱོད་དང་རྩ་བའི་ཁ་དོག་ལ་མུ་
བཞི་མེད་པར་ཐལ།ཁྱོད་ཡིན་ལ་རྩ་བའི་ཁ་དོག་མ་ཡིན་པའི་མུ་མེད་པའི་ཕྱིར་ཏེ།
ཁྱོད་ཡིན་ན་རྩ་བའི་ཁ་དོག་ཡིན་དགོས་པའི་ཕྱིར། ཁོ་ན་རེ། སྔོན་པོ་མེད་པར་ཐལ།
ཁ་དོག་ཡིན་ན། དཀར་པོ་ཡིན་པས་ཁྱབ་པའི་ཕྱིར། མ་གྲུབ་ན། དེར་ཐལ། དཀར་པོ་
མ་ཡིན་པའི་ཁ་དོག་མེད་པའི་ཕྱིར། མ་གྲུབ་ན། དེར་ཐལ། དཀར་པོ་མ་ཡིན་པའི་
གཟུགས་མེད་པའི་ཕྱིར། མ་གྲུབ་ན། དེར་ཐལ། དཀར་པོ་མ་ཡིན་པའི་བེམ་པོ་མེད་
པའི་ཕྱིར། མ་གྲུབ་ན། དེར་ཐལ། དཀར་པོ་མ་ཡིན་པའི་དངོས་པོ་མེད་པའི་ཕྱིར། མ་
གྲུབ་ན། དེར་ཐལ། དཀར་པོ་མ་ཡིན་པའི་དོན་བྱེད་ནུས་པ་མེད་པའི་ཕྱིར། མ་གྲུབ་ན།

དེར་ཐལ། དཀར་པོ་མ་ཡིན་པའི་དོན་བྱེད་པ་མེད་པའི་ཕྱིར། མ་གྲུབ་ན། དེར་ཐལ།
དཀར་པོ་མ་ཡིན་པའི་ཕན་འདོགས་པ་མེད་པའི་ཕྱིར། མ་གྲུབ་ན། དེར་ཐལ། དཀར་པོ་
མ་ཡིན་པའི་ཕན་འདོགས་བྱེད་མེད་པའི་ཕྱིར། མ་གྲུབ་ན། དེར་ཐལ། དཀར་པོ་མ་
ཡིན་པའི་རྒྱུ་མེད་པའི་ཕྱིར། མ་གྲུབ་ན། དེར་ཐལ། དཀར་པོ་མ་ཡིན་པ་རྟག་པ་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དཀར་པོ་མ་ཡིན་པ་ཆོས་ཅན། རྟག་པ་ཡིན་
པར་ཐལ། ཁྱོད་དང་རྟག་པའི་གཞི་མཐུན་ཡོད་པའི་ཕྱིར། མ་གྲུབ་ན། དཀར་པོ་མ་ཡིན་
པ་ཆོས་ཅན། ཁྱོད་དང་རྟག་པའི་གཞི་མཐུན་ཡོད་པར་ཐལ། ཤེས་བྱ་དེ་དེ་ཡིན་པའི་
ཕྱིར། མ་གྲུབ་ན། ཤེས་བྱ་ཆོས་ཅན། དཀར་པོ་མ་ཡིན་པ་དང་རྟག་པའི་གཞི་མཐུན་
ཡིན་པར་ཐལ། དཀར་པོ་མ་ཡིན་པ་གང་ཞིག །རྟག་པ་ཡིན་པའི་ཕྱིར། གཉིས་པ་མ་
གྲུབ་ན། ཤེས་བྱ་ཆོས་ཅན། རྟག་པ་ཡིན་པར་ཐལ། །རེས་འགའ་བའི་རྟག་པ་དང་།
རྣམ་པ་ཐམས་ཅད་ཀྱི་རྟག་པ་གཉིས་པོ་གང་རུང་ཡིན་པའི་ཕྱིར། མ་གྲུབ་ན། ཤེས་བྱ་
ཆོས་ཅན། དེར་ཐལ། རྣམ་པ་ཐམས་ཅད་ཀྱི་རྟག་པ་ཡིན་པའི་ཕྱིར། མ་གྲུབ་ན། ཤེས་
བྱ་ཆོས་ཅན། དེར་ཐལ། ཡུལ་དུས་གནས་སྐབས་ཐམས་ཅད་དུ་མི་འཇིག་པའི་ཆོས་
ཡིན་པའི་ཕྱིར་ཏེ། བློའི་ཡུལ་དུ་བྱ་རུང་གི་མཚོན་བྱ་ཡིན་པའི་ཕྱིར། ཁོ་ན་རེ། སྒྲ་ཆོས་
ཅན། གཟུགས་ཀྱི་སྐྱེ་མཆེད་ཡིན་པར་ཐལ། མིག་ཤེས་ཀྱི་གཟུང་བྱ་ཡིན་པའི་ཕྱིར།
མ་གྲུབ་ན། སྒྲ་ཆོས་ཅན། མིག་ཤེས་ཀྱི་གཟུང་བྱ་ཡིན་པར་ཐལ། སངས་རྒྱས་འཕགས་
པའི་མིག་ཤེས་ཀྱིས་གཟུང་བྱ་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། རྣམ་
བཤད་སྙིང་པོ་རྒྱན་ལས། སློབ་དཔོན་སེངྒེ་བཟང་པོས་སངས་རྒྱས་ཀྱི་མིག་གི་ཤེས་
པས་ཀྱང་ཤེས་བྱ་ཐམས་ཅད་མཁྱེན་པར་གསུངས་པ་ལྟར་ཁས་ལེན་དགོས་པས། ཞེས་
གསུངས་པའི་ཕྱིར། ཡང་སྒྲ་ཆོས་ཅན། ཕྱིའི་གཟུགས་ཡིན་པར་ཐལ། སྒྲའི་སྐྱེ་མཆེད་
ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཉན་ཤེས་ཀྱིས་མཉན་པར་བྱ་བ་ཡིན་

པའི་ཕྱིར། ཁ་ཅིག་ན་རེ། ཆོས་གོས་སེར་པོ་ཆོས་ཅན། སེར་པོ་ཡིན་པར་ཐལ། ཆོས་
གོས་སེར་པོ་ཡིན་པའི་ཕྱིར། ཟེར་ན་མ་ཁྱབ། འདོད་ན། ཆོས་གོས་སེར་པོ་ཆོས་ཅན།
སེར་པོ་མ་ཡིན་པར་ཐལ། གཟུགས་ཀྱི་སྐྱེ་མཆེད་མ་ཡིན་པའི་ཕྱིར། མ་གྲུབ་ན། ཆོས་
གོས་སེར་པོ་ཆོས་ཅན། གཟུགས་ཀྱི་སྐྱེ་མཆེད་མ་ཡིན་པར་ཐལ། རེག་བྱའི་སྐྱེ་མཆེད་
ཡིན་པའི་ཕྱིར། ཁྱབ་སྟེ། རེག་བྱའི་སྐྱེ་མཆེད་ཡིན་ན། གཟུགས་ཀྱི་སྐྱེ་མཆེད་མ་ཡིན་
དགོས་པའི་ཕྱིར་ཏེ། དེ་གཉིས་འགལ་བ་ཡིན་པའི་ཕྱིར། མ་གྲུབ་ན། དེར་ཐལ། རེག་
བྱའི་སྐྱེ་མཆེད་ཡིན་ན། ལུས་ཤེས་ཀྱིས་རེག་པར་བྱ་བ་ཡིན་དགོས། གཟུགས་ཀྱི་སྐྱེ་
མཆེད་ཡིན་ན། མིག་ཤེས་ཀྱི་གཟུང་བར་བྱ་བ་ཡིན་དགོས་པའི་ཕྱིར་ཏེ། རྣམ་འགྲེལ་
ལས། གཅིག་གིས་གཉིས་ཤེས་མ་ཡིན་ཏེ། དབང་པོའི་སེམས་ནི་ངེས་ཕྱིར་རོ། །ཞེས་
གསུངས་པའི་ཕྱིར། ཁོ་ན་རེ། ཡན་ལག་གི་ཁ་དོག་ཡིན་ན། ཡན་ལག་གི་ཁ་དོག་
བརྒྱད་པོ་གང་རུང་ཡིན་པས་ཁྱབ་པར་ཐལ། ཡན་ལག་གི་ཁ་དོག་ལ་བརྒྱད་དུ་དབྱེ་
རིགས་པའི་ཕྱིར། ཟེར་ན། མ་ཁྱབ། འདོད་ན། ལྗང་གུ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། འདོད་མི་ནུས་ཏེ། སྣང་བ་སོགས་བརྒྱད་པོ་གང་རུང་མ་ཡིན་པའི་
ཕྱིར། རྩ་བའི་ཁ་དོག་དང་ཡན་ལག་གི་ཁ་དོག་གཉིས་ལ་མུ་བཞི་ཡོད་དེ། དམར་པོ་དེ་
རྩ་བའི་ཁ་དོག་ཡིན་ལ་ཡན་ལག་གི་ཁ་དོག་མ་ཡིན་པའི་མུ། དུ་བ་དེ་ཡན་ལག་གི་ཁ་
དོག་ཡིན་ལ་རྩ་བའི་ཁ་དོག་མ་ཡིན་པའི་མུ། སྤྲིན་དཀར་པོ་དེ་དེ་གཉིས་ཀ་ཡིན་པའི་མུ།
སྒྲ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། ཁདོག་གི་གཟུགས་དང་དབྱིབས་ཀྱི་
གཟུགས་གཉིས་ལ་མུ་བཞི་ཡོད་དེ། པདྨ་ར་གའི་ཁ་དོག་དེ་ཁ་དོག་གི་གཟུགས་ཡིན་ལ་
དབྱིབས་ཀྱི་གཟུགས་མ་ཡིན་པའི་མུ། རིང་བ་དེ་དབྱིབས་ཀྱི་གཟུགས་ཡིན་ལ་ཁ་དོག་
གི་གཟུགས་མ་ཡིན་པའི་མུ། སྤྲིན་གྲུ་བཞི་དེ་དེ་གཉིས་ཀ་ཡིན་པའི་མུ། ཤེས་བྱ་དེ་དེ་
གཉིས་ཀ་མ་ཡིན་པའི་མུ་ཡིན་པའི་ཕྱིར། ཁོ་ན་རེ། རྟེན་བཅས་ཀྱི་མིག་དབང་གཟུགས་

ཅན་པ་ཆོས་ཅན། སྐྱེས་བུའི་རྒྱུད་ཀྱིས་མ་བསྡུས་པའི་གཟུགས་ཡིན་པར་ཐལ། ཕྱིའི་
གཟུགས་ཡིན་པའི་ཕྱིར། མ་གྲུབ་ན། དེ་ཆོས་ཅན། ཕྱིའི་གཟུགས་ཡིན་པར་ཐལ།
མིག་ཤེས་ཀྱིས་གཟུང་བར་བྱ་བའི་རིགས་སུ་གནས་པ་ཡིན་པའི་ཕྱིར། ཟེར་ན་མ་ཁྱབ།
རྟགས་གྲུབ་སྟེ། གཟུགས་ཡིན་པའི་ཕྱིར་ཏེ། ནང་གི་གཟུགས་ཡིན་པའི་ཕྱིར། འདོད་
མི་ནུས་ཏེ། རྒྱུད་ཀྱིས་བསྡུས་པ་ཡིན་པའི་ཕྱིར་ཏེ། དབང་པོ་གཟུགས་ཅན་པ་ཡིན་པའི་
ཕྱིར། དེས་ན། མིག་ཤེས་ཀྱིས་གཟུང་བར་བྱ་བ། གཟུགས་ཀྱི་སྐྱེ་མཆེད་ཀྱི་མཚན་
ཉིད། གཟུགས་ཀྱི་སྐྱེ་མཆེད། གཟུགས་ཀྱི་ཁམས། བསྟན་ཡོད་ཀྱི་གཟུགས། ཕྱིའི་
གཟུགས་རྣམས་དོན་གཅིག །སྔོན་པོ་ཆོས་ཅན། ཁྱོད་ལ་བསྟན་ཡོད་ཀྱི་གཟུགས་ཞེས་
བརྗོད་པའི་རྒྱུ་མཚན་ཡོད་དེ།མིག་ཤེས་ཀྱི་ཡུལ་དུ་བསྟན་དུ་ཡོད་པས་ན་དེ་ལྟར་དུ་
བརྗོད་པའི་ཕྱིར། ཁོ་ན་རེ། སྔོ་སེར་གཉིས་ཀྱི་ནང་ནས་གཅིག་སྔོན་པོ་ཡིན་པར་
ཐལ། །སྔོན་པོ་སྔོན་པོ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། སྔོ་སེར་
གཉིས་ཀྱི་ནང་ནས་གཅིག་རྟག་པ་ཡིན་པའི་ཕྱིར་ཏེ། གཅིག་རྟག་པ་ཡིན་པའི་ཕྱིར།
གཉིས་པ་སྒྲ་བཤད་པ་ནི།
སྒྲ་ལ་རྣམ་པ་བརྒྱད་ཡོད་དེ། ཟིན་པའི་འབྱུང་བ་ལ་བརྟེན་པའི། །
སེམས་ཅན་སྟོན་དང་མི་སྟོན་ལ། །ཡིད་འོང་མི་འོང་གཉིས་རེ་དབྱེ། །
མ་ཟིན་པ་ལའང་དེ་བཞིན་ནོ། །
ཞེས་པ་སྟེ། དོན་ནི། ཉན་ཤེས་ཀྱིས་མཉན་པར་བྱ་བ། སྒྲའི་མཚནཉིད། དེ་ལ་
དབྱེ་ན། ཟིན་པའི་འབྱུང་བའི་ལས་གྱུར་པའི་སྒྲ་དང༌། མ་ཟིན་པའི་འབྱུང་བ་ལས་གྱུར་
པའི་སྒྲ་གཉིས། སྒྲ་ལ་རྒྱས་པར་དབྱེ་ན་རྣམ་པ་བརྒྱད་ཡོད་དེ། ཟིན་པའི་འབྱུང་བ་བརྟེན་
པའི་སྒྲ་ལ། སེམས་ཅན་ལ་སྟོན་པའི་སྒྲ་དང༌། མི་སྟོན་པའི་སྒྲ་གཉིས། དང་པོ་ཟིན་པའི་
འབྱུང་བ་ལས་འགྱུར་པའི་སེམས་ཅན་ལ་སྟོན་པའི་སྒྲ་ལ་དབྱེ་ན། ཟིན་པའི་འབྱུང་བ་

རྩའ་འགྲལ་པ་ལུང་རགས་སྨྲ་བའ་རྒྱན་མཆག
མ༩
ལས་གྱུར་པའི་སེམས་ཅན་ལ་སྟོན་པ་ཡིད་དུ་འོང་བ་སྙན་པའི་སྒྲ་དང༌། །དེར་གྱུར་པའི་
སེམས་ཅན་ལ་མི་སྟོན་པ་ཡིད་དུ་མི་འོང་བ་མི་སྙན་པའི་སྒྲ་གཉིས། །དང་པོ་ནི། སྐྱེས་
བུས་ཆོས་འཆད་པའི་སྒྲ་ལྟ་བུ། གཉིས་པ་ནི། སྐྱེས་བུས་ཚིག་རྩུབ་སྨྲ་བའི་སྒྲ་ལྟ་བུ།
གཉིས་པ་ཟིན་པའི་འབྱུང་བ་ལས་གྱུར་པའི་སེམས་ཅན་ལ་མི་སྟོན་པའི་སྒྲ་ལ་དབྱེ་ན།
དེར་གྱུར་པའི་སེམས་ཅན་ལ་མི་སྟོན་པ་ཡིད་དུ་འོང་བ་སྙན་པའི་སྒྲ་དང༌། །དེ་ལྟར་ཡིད་
དུ་མི་འོང་བ་མི་སྙན་པའི་སྒྲ་གཉིས་རེ་དབྱེ་བར་བྱའོ། །དང་པོ་ནི། སྐྱེས་བུ་ཕེག་རྡོབ་
པའི་སྒྲ་ལྟ་བུ། ཕེག་རྡོབ་པའི་སྒྲ་ནི་སྐྱེས་བུའི་ཐལ་མོ་བརྡབ་པའི་སྒྲ་ཡིན་པར་བཤད་
དོ། །གཉིས་པ་ནི། སྐྱེས་བུ་ཁུ་ཚུར་རྡེག་པའི་སྒྲ་ལྟ་བུའོ། །མ་ཟིན་པའི་འབྱུང་བ་ལས་
གྱུར་པའི་སྒྲ་ལའང་ཟིན་པའི་སྒྲ་དེ་བཞིན་དུ་སེམས་ཅན་ལ་སྟོན་པའི་སྒྲ་དང༌། མི་སྟོན་
པའི་སྒྲ་གཉིས། དང་པོ་ལ། དེར་གྱུར་པའི་ཡིད་དུ་འོང་བ་སྙན་པའི་སྒྲ་དང༌། དེར་གྱུར་
པའི་ཡིད་དུ་མི་འོང་བ་མི་སྙན་པའི་སྒྲ་གཉིས། དང་པོ་ནི། སྤྲུལ་པའི་མིས་ཆོས་འཆད་
པའི་སྒྲ་ལྟ་བུ། གཉིས་པ་ནི། སྤྲུལ་པའི་མིས་ཚིག་རྩུབ་སྨྲ་བའི་སྒྲ་ལྟ་བུ། མ་ཟིན་པའི་
འབྱུང་བ་ལས་གྱུར་པའི་སེམས་ཅན་ལ་མི་སྟོན་པའི་སྒྲ་ལ་དབྱེ་ན། དེར་གྱུར་པའི་སེམས་
ཅན་ལ་མི་སྟོན་པ་ཡིད་དུ་འོང་བ་སྙན་པའི་སྒྲ་དང༌། དེ་ལྟར་ཡིད་དུ་མི་འོང་བ་མི་སྙན་
པའི་སྒྲ་གཉིས། དང་པོ་ནི། ལྷའི་རྔ་བོ་ཆེའི་སྒྲ་ལྟ་བུ། གཉིས་པ་ནི། བྲག་རལ་བའི་སྒྲ་
ལྟ་བུ་ཡིན་ནོ། །སྐྱེས་བུ་ཕེག་རྡོབ་པའི་སྒྲ་ཆོས་ཅན། ཟིན་པའི་འབྱུང་བ་ལས་གྱུར་པའི་
སྒྲ་ཡིན་ཏེ། སྐྱེས་བུའི་རྩོལ་བ་ལ་ལྟོས་པའི་སྒྲ་ཡིན་པའི་ཕྱིར། ཁྱབ་སྟེ། སྐྱེས་བུའི་
རྩོལ་བ་ལས་བྱུང་བའི་སྒྲ་དང༌། ཟིན་པའི་འབྱུང་བ་ལས་གྱུར་པའི་སྒྲ་གཉིས་དོན་གཅིག་
ཡིན་པའི་ཕྱིར། ལྷའི་རྔ་བོ་ཆེའི་སྒྲ་ཆོས་ཅན། མ་ཟིན་པའི་འབྱུང་བ་ལས་གྱུར་པའི་སྒྲ་
ཡིན་ཏེ། སྐྱེས་བུའི་རྩོལ་བ་ལ་མ་ལྟོས་པའི་སྒྲ་ཡིན་པའི་ཕྱིར། ཁྱབ་སྟེ། སྐྱེས་བུའི
རྩོལ་བ་ལས་མ་བྱུང་བའི་སྒྲ་དང༌། མ་ཟིན་པའི་འབྱུང་བ་ལས་གྱུར་པའི་སྒྲ་གཉིས་དོན་

ས་རྩའ་འགྲལ་པ་ལུང་རགས་སྨྲ་བའ་རྒྱན་མཆག
༡
གཅིག་ཡིན་པའི་ཕྱིར། སྐྱེས་བུས་ཆོས་འཆད་པའི་སྒྲ་ཆོས་ཅན། སེམས་ཅན་ལ་སྟོན་
པའི་སྒྲ་ཡིན་པར་ཐལ། རྗོད་བྱེད་ཀྱི་སྒྲ་ཡིན་པའི་ཕྱིར། ཁྱབ་སྟེ། རྗོད་བྱེད་ཀྱི་སྒྲ་དང་
སེམས་ཅན་ལ་སྟོན་པའི་སྒྲ་གཉིས་དོན་གཅིག་ཡིན་པའི་ཕྱིར། བྲག་རལ་བའི་སྒྲ་ཆོས་
ཅན། སེམས་ཅན་ལ་མི་སྟོན་པའི་སྒྲ་ཡིན་པར་ཐལ། རྗོད་བྱེད་ཀྱི་སྒྲ་མ་ཡིན་པར་གྱུར་
པའི་སྒྲ་ཡིན་པའི་ཕྱིར། ཁྱབ་སྟེ། རྗོད་བྱེད་ཀྱི་སྒྲ་མ་ཡིན་པར་གྱུར་པའི་སྒྲ་དང་སེམས་
ཅན་ལ་མི་སྟོན་པའི་སྒྲ་གཉིས་དོན་གཅིག་ཡིན་པའི་ཕྱིར། སྐྱེས་བུ་ཁ་འདོན་བྱེད་པའི་
སྒྲ་ཆོས་ཅན། ཡིད་དུ་འོང་བའི་སྒྲ་ཡིན་པར་ཐལ། སྙན་པའི་སྒྲ་ཡིན་པའི་ཕྱིར། ཁྱབ་སྟེ།
སྙན་པའི་སྒྲ་དང་ཡིད་དུ་འོང་བའི་སྒྲ་གཉིས་དོན་གཅིག་ཡིན་པའི་ཕྱིར། སྐྱེས་བུ་ཚིག་
རྩུབ་སྨྲ་བའི་སྒྲ་ཆོས་ཅན། ཡིད་དུ་མི་འོང་བའི་སྒྲ་ཡིན་པར་ཐལ། མི་སྙན་པའི་སྒྲ་ཡིན་
པའི་ཕྱིར། ཁྱབ་སྟེ། མི་སྙན་པའི་སྒྲ་དང་ཡིད་དུ་མི་འོང་བའི་སྒྲ་གཉིས་དོན་གཅིག་ཡིན་
པའི་ཕྱིར། ཁོ་ན་རེ། སྤྲུལ་པས་ཆོས་སྟོན་པའི་སྒྲ་ཆོས་ཅན། སེམས་ཅན་ལ་སྟོན་པའི་
སྒྲ་ཡིན་པར་ཐལ། མ་ཟིན་པའི་འབྱུང་བ་ལས་གྱུར་པའི་སེམས་ཅན་ལ་སྟོན་པའི་སྒྲ་ཡིན་
པའི་ཕྱིར། འདོད་ན། དེ་ཆོས་ཅན། རྗོད་བྱེད་ཀྱི་སྒྲ་ཡིན་པར་ཐལ། །སེམས་ཅན་ལ་
སྟོན་པའི་སྒྲ་ཡིན་པའི་ཕྱིར། འདོད་ན། དེ་ཆོས་ཅན། ཟིན་པའི་འབྱུང་བ་ལས་གྱུར་པའི་
སྒྲ་ཡིན་པར་ཐལ། རྗོད་བྱེད་ཀྱི་སྒྲ་ཡིན་པའི་ཕྱིར། ཟེར་ན་མ་ཁྱབ། ཁྱབ་སྟེ། རྗོད་བྱེད་
ཀྱི་སྒྲ་ཡིན་ན། ཟིན་པའི་འབྱུང་བ་ལས་གྱུར་པའི་སྒྲ་ཡིན་དགོས་པའི་ཕྱིར་ཏེ། རྗོད་བྱེད་
ཀྱི་སྒྲ་ཡིན་ན་སྐྱེས་བུའི་རྩོལ་བ་ལས་བྱུང་བའི་སྒྲ་ཡིན་དགོས་པའི་ཕྱིར་ཏེ། སྤྲུལ་པས་
ཆོས་སྟོན་པའི་སྒྲ་དེ་སྐྱེས་བུའི་རྩོལ་བ་ལས་བྱུང་བའི་སྒྲ་ཡིན་པའི་ཕྱིར་ཏེ། སྤྲུལ་བ་དེ་
སྐྱེས་བུ་ཡིན་པའི་ཕྱིར་ཟེར། ༈ གསུམ་པ་དྲི་བཤད་པ་ནི། །
དྲི་ལ་ཞིམ་དང་ང་བ་དང༌། །མཉམ་དང་མི་མཉམ་བཞི་རུ་ཡོད།
ཅེས་པ་སྟེ། དོན་ནི། སྣ་ཤེས་ཀྱིས་སྣམ་པར་བྱ་བ། དྲིའི་མཚན་ཉིད། །དྲི་ལ་དབྱེ་

ac
ན
ན་བཞི་ཡོད་དེ། དྲི་ཞིམ་པ་དང་། དྲི་ང་བ་དང༌། དྲི་མཉམ་པ་དང་། དྲི་མི་མཉམ་པ་དང་
བཞི་རུ་ཡོད་པའི་ཕྱིར། མཚན་གཞི་རིམ་བཞིན། དང་པོ་ནི། གུར་ཀུམ་གྱི་དྲི་ལྟ་བུ།
གཉིས་པ་ནི། ཁྱི་རོ་བམ་པོའི་དྲི་ལྟ་བུ། གསུམ་པ་ནི། ཙནྡན་གྱི་དྲི་དང་ཨ་ཀ་རུའི་དྲི་
གཉིས་ལྟ་བུ། བཞི་པ་ནི། ཆང་གི་དྲི་དང་ཙོང་གི་དྲི་གཉིས་ལྟ་བུའོ། །ཡང་དྲི་ལ་དབྱེ་ན།
ལྷན་སྐྱེས་ཀྱི་དྲི་དང༌། སྦྱར་བྱུང་གི་དྲི་གཉིས། དང་པོ་ལ། ཞིམ་པའི་ལྷན་སྐྱེས་ཀྱི་དྲི་
དང༌། མི་ཞིམ་པའི་ལྷན་སྐྱེས་ཀྱི་དྲི་གཉིས། དང་པོ་ནི། གླ་རྩིའི་དྲི་དང་ཛ་ཏིའི་དྲི་ལྟ་བུ།
གཉིས་པ་ནི། ཤིང་ཀུན་གྱི་དྲི་དང་མུ་ཟིའི་དྲི་ལྟ་བུའོ། །གཉིས་པ་ལ། ཞིམ་པའི་སྦྱར་
བྱུང་གི་དྲི་དང༌། མི་ཞིམ་པའི་སྦྱར་བྱུང་གི་དྲི་གཉིས། དང་པོ་ནི། སྤོས་ཧྲེང་གི་དྲི་དང་
བསང་རྫས་ཀྱི་དྲི་ལྟ་བུ། གཉིས་པ་ནི། སྨན་དྲི་མི་ཞིམ་པ་སྣ་ཚོགས་སྦྱར་བའི་དྲི་ལྟ་
བུའོ། ༈ །བཞི་པ་རོ་བཤད་པ་ནི། རོ་ནི་མངར་སྐྱུར་ཁ་དང་སྐ། །ཚ་དང་ལན་ཚྭ་རྣམ་པ་
དྲུག །ཅེས་པ་སྟེ། དོན་ནི། ལྕེ་ཤེས་ཀྱིས་མྱང་བར་བྱ་བ། རོའི་མཚན་ཉིད། རོ་ལ་དབྱེ་
ན་ནི། རོ་མངར་བ་དང་། སྐྱུར་བ་དང༌། ཁ་བ་དང། སྐ་བ་དང༌། ཚ་བ་དང༌། ལན་ཚྭ་བ་
དང་རྣམ་པ་དྲུག་ཏུ་ཡོད་དོ། དང་པོ་ནི། བུ་རམ་གྱི་རོ་དང་འོ་མའི་རོ་ལྟ་བུ། གཉིས་པ་
ནི། སྐྱུ་རུ་རའི་རོ་དང་ཞོ་སྐྱུར་བའི་རོ་ལྟ་བུ། གསུམ་པ་ནི། ཏིག་ཏའི་རོ་དང་འུམ་བུའི་
རོ་ལྟ་བུ། བཞི་པ་ནི། ཨ་རུ་རའི་རོ་དང་སྤག་གི་རོ་ལྟ་བུ། ལྔ་པ་ནི། པི་པི་ལིང་གི་རོ་
དང་སུར་པེན་གྱི་རོ་ལྟ་བུ། དྲུག་པ་ནི། པད་ཚྭའི་རོ་དང་སོག་ཚྭའི་རོ་དང་བོད་ཚྭའི་རོ་
ལྟ་བུའོ། །རྩ་བའི་རོ་དྲུག་པོ་དེ་ལ། མངར་བའི་མངར་བ། མངར་བའི་སྐྱུར་བ། མངར་
བའི་ཁ་བ། མངར་བའི་སྐ་བ། མངར་བའི་ཚ་བ། མངར་བའི་ལན་ཚྭ་བ་དང་དྲུག །དེ་
བཞིན་དུ་སྐྱུར་བའི་མངར་བ། སྐྱུར་བའི་སྐྱུར་བ། སྐྱུར་བའི་ཁ་བ་ཞེས་སོགས་རོ་ལྷག་མ་
རྣམས་ལའང་སྦྱར་བས་ཡན་ལག་གི་རོ་སོ་དྲུག་གོ །ཡང་ལྕེ་ཤེས་ལ་ཕན་པའི་རོ། །འཇུ་
བ་ལ་མངོན་དུ་ཕྱོགས་པའི་ཚེ་ལུས་སེམས་ལ་མི་གནོད་པའི་རོ། །འཇུ་བའི་ཚེ་ལུས

སེམས་ལ་ཕན་པའི་རོ་དང་གསུམ་མོ།།གསུམ་པོ་དེ་ཡན་ལག་གི་རོ་རྣམས་ལ་སྦྱར་
ཚུལ་ནི། ཡན་ལག་གི་རོ་སོ་དྲུག་པོ་དེ་ལ། །མངར་བའི་མངར་བའི་ལྕེ་ཤེས་ལ་ཕན་པའི་
རོ། །མངར་བའི་མངར་བའི་འཇུ་བ་ལ་མངོན་དུ་ཕྱོགས་པའི་ཚེ་ལུས་སེམས་ལ་མི་གནོད་
པའི་རོ། །མངར་བའི་མངར་བའི་འཇུ་བའི་ཚེ་ལུས་སེམས་ལ་ཕན་པའི་རོ། །དེ་བཞིན་
དུ་མངར་བའི་སྐྱུར་བའི་ལྕེ་ཤེས་ལ་ཕན་པའི་རོ། །མངར་བའི་སྐྱུར་བའི་འཇུ་བ་ལ་མངོན་དུ་
ཕྱོགས་པའི་ཚེ་ལུས་སེམས་ལ་མི་གནོད་པའི་རོ། །མངར་བའི་སྐྱུར་བའི་འཇུ་ཚེ་ལུས་
སེམས་ལ་ཕན་པའི་རོ་ཞེས་སོགས་རེ་རེ་ལའང་དྲུག་གསུམ་བཅོ་བརྒྱད་རེ་བྱུང་བས་
བསྡོམས་ཉིང་ལག་གི་རོ་བརྒྱ་དང་བརྒྱད་དོ། ༈ །ལྔ་པ་རེག་བྱ་བཤད་པ་ནི།
རེག་བྱ་ས་ཆུ་མེ་རླུང་དང༌། །འཇམ་རྩུབ་ལྕི་ཡང་ཚ་གྲང་དང་། །
བཀྲེས་དང་སྐོམ་པས་བཅུ་གཉིས་སོ།
ཞེས་པ་སྟེ། དོན་ནི། ལུས་ཤེས་ཀྱི་དཔྱད་པར་བྱ་བའི་ཆོས་སུ་དམིགས་
པ། །རེག་བྱའི་མཚན་ཉིད། དེ་ལ་དབྱེ་ན་གཉིས་ཡོད་དེ། འབྱུང་བར་གྱུར་པའི་རེག་བྱ་
དང༌། འབྱུང་འགྱུར་དུ་གྱུར་པའི་རེག་བྱ་གཉིས་ཡོད་པའི་ཕྱིར། འབྱུང་བ་དང་འབྱུང་
འགྱུར་གང་རུང་གང་ཞིག །རང་གི་འབྲས་བུར་གྱུར་པའི་འབྱུང་འགྱུར་གྱི་རྒྱ་བྱེད་པ་དེ།
འབྱུང་བའི་མཚན་ཉིད། འབྱུང་བར་གྱུར་པའི་རེག་བྱ་ལ་དབྱེ་ན་ས། ཆུ། མེ། རླུང་དང་
བཞི་ཡོད། མཚན་ཉིད་རིམ་པ་ལྟར། འབྱུང་བ་བཞི་པོ་གང་རུང་གང་ཞིག །སྲ་ཞིང་
འཐས་པ། སའི་མཚན་ཉིད། འབྱུང་བ་བཞི་པོ་གང་རུང་གང་ཞིག །བརླན་ཞིང་གཤེར་
བ། ཆུའི་མཚན་ཉིད། འབྱུང་བ་བཞི་པོ་གང་རུང་གང་ཞིག །ཚ་ཞིང་སྲེག་པ། མེའི་
མཚན་ཉིད། འབྱུང་བ་བཞི་པོ་གང་རུང་གང་ཞིག །ཡང་ཞིང་གཡོ་བ། རླུང་གི་མཚན་
ཉིད། ཁོ་ན་རེ། མེ་ཡིན་ན། རེག་བྱ་ཡིན་པས་མ་ཁྱབ་པར་ཐལ། མེར་གྱུར་པའི་
གཟུགས་ཡོད་པའི་ཕྱིར་ཏེ། ཐོས་གླིང་རྣམ་ཐལ་ལས། རང་ལུགས་ནི། མེ་ལ་གཟུགས་

དང་རེག་བྱའི་སྐྱེ་མཆེད་གཉིས་ཀ་ཡོད་དེ། །ཚུར་མཐོང་གི་རྒྱུད་ལ་མེ་འཛིན་པའི་མིག་
ཤེས་དང༌། ལུས་ཤེས་རྣམ་པ་གཉིས་ཀ་ཡོད་པའི་ཕྱིར། ཞེས་གསུངས་པའི་ཕྱིར། ཟེར་
ན་མ་ཁྱབ་བོ། །འབྱུང་བ་དང་འབྱུང་འགྱུར་གང་རུང་གང་ཞིག །རང་གི་རྒྱུར་གྱུར་པའི་
འབྱུང་བའི་འབྲས་བུར་དམིགས་པ། འབྱུང་འགྱུར་གྱི་མཚན་ཉིད། འབྱུང་འགྱུར་དུ་
གྱུར་པའི་རེག་བྱ་ལ་དབྱེ་ན། འཇམ་པ་དང༌། རྩུབ་པ་དང༌། ལྕི་བ་དང༌། ཡང་བ་དང༌།
ཚ་བ་དང༌། གྲང་བ་དང༌། བཀྲེས་པ་དང༌། སྐོམ་པས་བཅུ་གཉིས་སུ་ཡོད་པས་
སོ། །མཚན་གཞི་རིམ་པ་བཞིན་དང་པོ་ནི། དར་གོས་ཀྱི་རེག་བྱ་ལྟ་བུ། གཉིས་པ་ནི།
རལ་ཕད་ཀྱི་རེག་བྱ་ལྟ་བུ། གསུམ་པ་ནི། ལྕགས་ཀྱི་རེག་བྱ་ལྟ་བུ། བཞི་པ་ནི། རས་
བལ་གྱི་རེག་བྱ་ལྟ་བུ། ལྔ་པ་ནི། མེའི་རེག་བྱ་ལྟ་བུ། །དྲུག་པ་ནི། ཁ་བའི་རེག་བྱ་ལྟ་
བུ། བདུན་པ་ནི། གྲོད་པ་ལྟོག་པའི་རེག་བྱ་ལྟ་བུ། བརྒྱད་པ་ནི། ཁ་སྐོམ་པའི་རེག་བྱ་
ལྟ་བུའོ། །འབྱུང་གྱུར་ཡིན་ན། འབྱུང་འགྱུར་གྱི་རེག་བྱ་ཡིན་པས་མ་ཁྱབ་སྟེ། འབྱུང་
འགྱུར་ལ་དབྱེ་ན། ཁོ་རང་ཡིན་པར་གྱུར་པའི་གཟུགས་སྒྲ་དྲི་རོ་རེག་བྱ་རྣམས་སུ་ཡོད་
པའི་ཕྱིར། ༈ །གཉིས་པ་ནང་དོན་བེམ་པོ་བཤད་པ་ནི།
ནང་དོན་མིག་ལ་སོགས་པ་ལྔ།
ཞེས་པ་སྟེ། དོན་ནི། ནང་གི་རྡུལ་དུ་གྲུབ་པ། ནང་དོན་བེམ་པོའི་མཚན་ཉིད།
ནང་དོན་བེམ་པོ་ལ་དབྱེ་ན། མིག་ལ་སོགས་པ་ནང་གི་འདོད་ཡོན་ལྔ་ཡོད། དང་པོ་ནི་
ནང་གི་གཟུགས་ནི། སྐྱེས་བུའི་རྒྱུད་ཀྱིས་བསྡུས་པའི་གཟུགས་དེ། ནང་གི་གཟུགས་
ཀྱི་མཚན་ཉིད། ནང་གི་གཟུགས་ལ་དབྱེ་ན། མིག་གི་དབང་པོ་གཟུགས་ཅན་པ། རྣ་
བའི་དབང་པོ་གཟུགས་ཅན་པ། སྣའི་དབང་པོ་གཟུགས་ཅན་པ། ལྕེའི་དབང་པོ་
གཟུགས་ཅན་པ། ལུས་ཀྱི་དབང་པོ་གཟུགས་ཅན་པ་དང་ལྔ་ཡོད། རང་འབྲས་མིག་
ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་ནང་གི་གཟུགས་ཅན་དྭངས་བར་

དམིགས་པ། མིག་གི་དབང་པོ་གཟུགས་ཅན་པའི་མཚན་ཉིད། དེ་ལ་དབྱེ་ན། རྟེན་
བཅས་ཀྱི་མིག་གི་དབང་པོ་གཟུགས་ཅན་པ་དང༌།
དེ་མཚུངས་ཀྱི་མིག་གི་དབང་པོ་
གཟུགས་ཅན་པ་གཉིས། དང་པོ་ནི། མིག་གཟུགས་ལ་ལྟ་བཞིན་པའི་སྐྱེས་བུའི་རྒྱུད་ཀྱི་
མིག་གི་དབང་པོ་གཟུགས་ཅན་པ་ལྟ་བུ། གཉིས་པ་ནི། གཉིད་མཐུག་པོ་ལོག་བཞིན་
པའི་སྐྱེས་བུའི་རྒྱུད་ཀྱི་མིག་གི་དབང་པོ་གཟུགས་ཅན་པ་ལྟ་བུ།།མིག་གི་དབང་པོ་
གཟུགས་ཅན་པ་ནི། སྔོ་ཞིང་དྭངས་བ་ཟར་མའི་མེ་ཏོག་ལྟ་བུ་ཡོད་དོ། །རང་འབྲས་ཉན་
ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་ནང་གི་གཟུགས་ཅན་དྭངས་བར་
དམིགས་པ། །རྣ་བའི་དབང་པོ་གཟུགས་ཅན་པའི་མཚན་ཉིད། །དེ་ལ་དབྱེ་ན། རྟེན་
བཅས་ཀྱི་རྣ་བའི་དབང་པོ་གཟུགས་ཅན་པ་དང༌། །དེ་མཚུངས་ཀྱི་རྣ་བའི་དབང་པོ་གཟུགས་
ཅན་པ་གཉིས། དང་པོ་ནི། རྣ་བ་སྒྲ་ཉན་བཞིན་པའི་སྐྱེས་བུའི་རྒྱུད་ཀྱི་རྣ་བའི་དབང་པོ་
གཟུགས་ཅན་པ་ལྟ་བུ། གཉིས་པ་ནི། །གཉིད་གཐུག་པོ་ལོག་བཞིན་པའི་སྐྱེས་བུའི་
རྒྱུད་ཀྱི་རྣ་བའི་དབང་པོ་གཟུགས་ཅན་པ་ལྟ་བུ། རྣ་བའི་དབང་པོ་གཟུགས་ཅན་པ་ནི། །
གྲོ་གའི་གཟེར་བུ་གཅུས་པ་ལྟ་བུ་ཡོད་དོ། །རང་འབྲས་སྣ་ཤེས་ཀྱི་ཐུན་མོང་མ་ཡིན་
པའི་བདག་རྐྱེན་བྱེད་པའི་ནང་གི་གཟུགས་ཅན་དྭངས་བར་དམིགས་པ། །སྣའི་དབང་པོ་
གཟུགས་ཅན་པའི་མཚན་ཉིད། །དེ་ལ་དབྱེ་ན། རྟེན་བཅས་ཀྱི་སྣའི་དབང་གཟུགས་ཅན་
པ་དང༌། །དེ་མཚུངས་ཀྱི་སྣའི་དབང་པོ་གཟུགས་ཅན་པ་གཉིས། །དང་པོ་ནི། སྣ་དྲི་སྣམ་
བཞིན་པའི་སྐྱེས་བུའི་རྒྱུད་ཀྱི་སྣའི་དབང་པོ་གཟུགས་ཅན་པ་ལྟ་བུ། །གཉིས་པ་ནི།
གཉིད་གཐུག་པོ་ལོག་བཞིན་པའི་སྐྱེས་བུའི་སྣའི་དབང་པོ་གཟུགས་ཅན་པ་ལྟ་བུ། སྣའི་
དབང་པོ་གཟུགས་ཅན་པ་ནི། ཟངས་ཀྱི་མོ་ཁབ་ཁ་ཐུར་དུ་གཤིབས་པ་ལྟ་བུ་ཡོད་དོ། །
རང་འབྲས་ལྕེ་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་ནང་གི་གཟུགས་ཅན་
དྭངས་བར་དམིགས་པ། །ལྕེའི་དབང་པོ་གཟུགས་ཅན་པའི་མཚན་ཉིད། །དེ་ལ་དབྱེ་ན།

རྟེན་བཅས་ཀྱི་ལྕེའི་དབང་པོ་གཟུགས་ཅན་པ་དང༌། །དེ་མཚུངས་ཀྱི་ལྕེའི་དབང་པོ་
གཟུགས་ཅན་པ་གཉིས། དང་པོ་ནི། ལྕེས་རོ་མྱང་བཞིན་པའི་སྐྱེས་བུའི་རྒྱུད་ཀྱི་ལྕེའི་
དབང་པོ་གཟུགས་ཅན་པ་ལྟ་བུ། གཉིས་པ་ནི། །གཉིད་མཐུག་པོ་ལོག་བཞིན་པའི་སྐྱེས་
བུའི་རྒྱུད་ཀྱི་ལྕེའི་དབང་པོ་གཟུགས་ཅན་པ་ལྟ་བུ། །ལྕེའི་དབང་པོ་གཟུགས་ཅན་པ་
ནི། །ཟླ་བ་ཕྱེད་པ་ལྟ་བུ་ཡོད་དོ། །རང་འབྲས་ལུས་ཤེས་ཀྱི་ཐུན་མོང་མ་ཡིན་པའི་
བདག་རྐྱེན་བྱེད་པའི་ནང་གི་གཟུགས་ཅན་དྭངས་བར་དམིགས་པ། །ལུས་ཀྱི་དབང་པོ་
གཟུགས་ཅན་པའི་མཚན་ཉིད། །དེ་ལ་དབྱེ་ན། །རྟེན་བཅས་ཀྱི་ལུས་ཀྱི་དབང་པོ་
གཟུགས་ཅན་པ་དང༌། དེ་མཚུངས་ཀྱི་ལུས་ཀྱི་དབང་པོ་གཟུགས་ཅན་པ་གཉིས། དང་
པོ་ནི། ལུས་ཀྱི་རེག་བྱར་དཔྱོད་བཞིན་པའི་སྐྱེས་བུའི་རྒྱུད་ཀྱི་ལུས་ཀྱི་དབང་པོ་གཟུགས་
ཅན་པ་ལྟ་བུ། །གཉིས་པ་ནི། གཉིད་མཐུག་པོ་ལོག་བཞིན་པའི་སྐྱེས་བུའི་རྒྱུད་ཀྱི་ལུས་
ཀྱི་དབང་པོ་གཟུགས་ཅན་པ་ལྟ་བུ། ལུས་ཀྱི་དབང་པོ་གཟུགས་ཅན་པ་ནི། བྱ་རེག་ན་
འཇམ་གྱི་པགས་པ་ལྟ་བུ་ཡོད་དོ། །ལུས་དང༌། ལུས་ཀྱི་དབང་པོ་དང༌། ལུས་ཀྱི་
ཁམས་གསུམ་དོན་གཅིག །མིག་སོགས་ལའང་དེས་རིགས་འགྲེའོ། །གཉིས་པ་ནང་གི་
སྒྲ་ནི། བཀའ་དང་བསྟན་བཅོས་ལྟ་བུའོ། །གསུམ་པ་ནང་གི་དྲི་ནི། ཚུལ་ཁྲིམས་ཀྱི་དྲི་
ལྟ་བུའོ། །བཞི་པ་ནང་གི་རོ་ནི། ཏིང་ངེ་འཛིན་གྱི་རོ་ལྟ་བུའོ། །ལྔ་པ་ནང་གི་རེག་བྱ་ནི།
སྐྱེས་བུའི་ལུས་ཀྱི་པགས་པ་ལྟ་བུའོ། ༈ །གཉིས་པ་ཤེས་པའི་དབྱེ་བ་ལ་གཉིས།
མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
ཤེས་པ་ཚད་མ་ཚད་མིན་གཉིས།
ཞེས་པ་སྟེ། དོན་ནི། །གསལ་ཞིང་རིག་པ། ཤེས་པའི་མཚན་ཉིད། ཤེས་པ་ལ་
དབྱེ་ན། ཚད་མ་དང་ཚད་མིན་གྱི་བློ་གཉིས། གཉིས་པ་ལ་གཉིས། ཚད་མ་བཤད་པ་
དང་། །ཚད་མིན་གྱི་བློ་བཤད་པའོ། །དང་པོ་ནི།

༡
ཚད་མ་ལ་ཡང་མངོན་རྗེས་གཉིས། །དབང་ཡིད་རང་རིག་རྣལ་འབྱོར་གྱི། ། །
མངོན་སུམ་རྣམ་པ་བཞི་རུ་ཡོད། །རྗེས་དཔག་དངོས་སྟོབས་གྲགས་ཡིད་གསུམ།
ཞེས་པ་སྟེ། དོན་ནི། གསར་དུ་མི་བསླུ་བའི་རིག་པ། ཚད་མའི་མཚན་ཉིད། ཚད་མ་ལ་
ཡང་དབྱེ་ན། མངོན་སུམ་གྱི་ཚད་མ་དང༌། རྗེས་སུ་དཔག་པའི་ཚད་མ་གཉིས། །དང་པོ་
མངོན་སུམ་གྱི་ཚད་མ་ལ་མཚན་ཉིད་དང༌། །དབྱེ་བ་གཉིས། དང་པོ་ནི། རྟོག་པ་དང་
བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ། །མངོན་སུམ་གྱི་ཚད་མའི་
མཚན་ཉིད། གཉིས་པ་ནི། མངོན་སུམ་གྱི་ཚད་མ་ལ་དབྱེ་ན། དབང་པོའི་མངོན་སུམ་
གྱི་ཚད་མ། ཡིད་ཀྱི་མངོན་སུམ་གྱི་ཚད་མ། །རང་རིག་མངོན་སུམ་གྱི་ཚད་མ། རྣལ་
འབྱོར་མངོན་སུམ་གྱི་ཚད་མ་སྟེ་མངོན་སུམ་གྱི་ཚད་མ་རྣམ་པ་བཞི་རུ་ཡོད་དོ། །རང་
གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལས་དངོས་
སུ་སྐྱེས་པའི་རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ། །དབང་
པོའི་མངོན་སུམ་གྱི་ཚད་མའི་མཚན་ཉིད།མཚན་གཞི་ནི་གཟུགས་གསར་དུ་རྟོགས་
པའི་དབང་མངོན་ལྟ་བུའོ། །རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་
དབང་ལས་དངོས་སུ་སྐྱེས་ཤིང་རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་སླུ་བའི་
རིག་པ། ཡིད་ཀྱི་མངོན་སུམ་གྱི་ཚད་མའི་མཚན་ཉིད། མཚན་གཞི་ནི། སངས་རྒྱས་
འཕགས་པའི་རྒྱུད་ཀྱི་གཟུགས་འཛིན་ཡིད་མངོན་ལྟ་བུའོ། །ཁ་ནང་ཁོ་ནར་ཕྱོགས་པའི་
རིགས་སུ་གནས་པའི་རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་སླུ་བའི་རིག་པ། །
རང་རིག་མངོན་སུམ་གྱི་ཚད་མའི་མཚན་ཉིད། མཚན་གཞི་ནི། གཟུགས་འཛིན་དབང་
པོའི་མངོན་སུམ་གྱི་ཚད་མ་ཉམས་སུ་མྱོང་བའི་རང་རིག་ལྟ་བུའོ། །རིགས་གནས་སྨོས་
པས་ནི་སངས་རྒྱས་འཕགས་པའི་རྒྱུད་ཀྱི་རང་རིག་སྡུད་དོ། །རང་གི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་དངོས་སུ་སྐྱེས་

ཤིང་རྟོག་པ་དང་བྲལ་ཞིང་མ་འཁྲུལ་བའི་འཕགས་རྒྱུད་ཀྱི་མཁྱེན་པ། །རྣལ་འབྱོར་མངོན་
སུམ་གྱི་མཚན་ཉིད། །མཚན་གཞི་ནི། རྣམ་མཁྱེན་ལྟ་བུའོ། །གཉིས་པ་རྗེས་དཔག་ཚད་
མ་ལ་མཚན་ཉིད་དང༌། །དབྱེ་བ་གཉིས། དང་པོ་ནི། རང་གི་རྟེན་དུ་གྱུར་པའི་ཚུལ་
གསུམ་པ་ཅན་གྱི་གཏན་ཚིགས་ཡང་དག་བཀོད་པ་ལ་བརྟེན་ནས་སྐྱེས་པའི་གསར་དུ་མི་
བསླུ་བའི་ཞེན་རིག །རྗེས་སུ་དཔག་པའི་ཚད་མའི་མཚད་ཉིད། །དེ་དང་རྗེས་དཔག་
གཉིས་དོན་གཅིག །གཉིས་པ་ནི། །རྗེས་དཔག་ཚད་མ་ལ་དབྱེ་ན། དངོས་སྟོབས་རྗེས་
དཔག །གྲགས་པའི་རྗེས་དཔག །ཡིད་ཆེས་རྗེས་དཔག་དང་གསུམ་མོ། །དང་པོ་ནི།
སྒྲ་མི་རྟག་པར་རྟོགས་པའི་རྗེས་དཔག་ལྟ་བུ། གཉིས་པ་ནི། རི་བོང་ཅན་གྲགས་དབང་
གིས་ཟླ་སྒྲས་བརྗོད་རུང་དུ་རྟོགས་པའི་རྗེས་དཔག་ལྟ་བུ། །གསུམ་པ་ནི། སྦྱིན་པས་
ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་བསྟན་བྱའི་དོན་ལ་མི་བསླུ་བར་
རྟོགས་པའི་རྗེས་དཔག་ལྟ་བུའོ། །གཉིས་པ་ཚད་མིན་གྱི་བློ་བཤད་པ་ནི།
མ་རྟོགས་ལོག་རྟོག་ཐེ་ཚོམ་སྟེ། །ཚད་མིན་བློ་ཡང་གསུམ་དུ་གྱུར།
ཞེས་པ་སྟེ། དོན་ནི། རང་ཡུལ་གསར་དུ་མ་རྟོགས་པའི་རིག་པ། ཚད་མིན་གྱི་
བློའི་མཚན་ཉིད། །དེ་ལ་དབྱེ་ན། མ་རྟོགས་པའི་བློ་དང་། ལོག་པར་རྟོག་པའི་བློ་དང་།
ཐེ་ཚོམ་གྱི་བློ་སྟེ་ཚད་མིན་གྱི་བློ་ཡང་རྣམ་པ་གསུམ་དུ་གྱུར་རོ། །དང་པོ་ནི། ཡིད་
གཟུགས་མཛེས་ལ་ལྷག་པར་ཆགས་པའི་ཚུར་མཐོང་གི་རྒྱུད་ཀྱི་སྒྲ་འཛིན་དབང་མངོན་
ལྟ་བུ། །གཉིས་པ་ནི། སྒྲ་རྟག་འཛིན་རྟོག་པ་ལྟ་བུ། གསུམ་པ་ནི། སྒྲ་རྟག་གམ་མི་རྟག་
སྙམ་པའི་བློ་ལྟ་བུའོ། ༈ །གསུམ་པ་ལྡན་མིན་འདུ་བྱེད་ཀྱི་དབྱེ་བ་ནི།
ལྡན་པ་མིན་པའི་འདུ་བྱེད་ལ། །ཐོབ་དང་མ་ཐོབ་སྐལ་མཉམ་དང༌། །
སྙོམས་འཇུག་གཉིས་དང་སྲོག་དང་ནི། །སྐྱེ་གནས་མི་རྟག་རྒ་བ་དང་། །
མིང་གི་ཚོགས་སོགས་བཅུ་གསུམ་ཡོད།

ཅེས་པ་སྟེ། དོན་ནི། བེམ་ཤེས་གང་རུང་མ་ཡིན་པར་གྱུར་པའི་འདུ་བྱས་སུ་
དམིགས་པ། །ལྡན་མིན་འདུ་བྱེད་ཀྱི་མཚན་ཉིད། དེ་ལ་དབྱེ་ན། གང་ཟག་ཡིན་པར་
གྱུར་པའི་ལྡན་མིན་འདུ་བྱེད་དང༌། གང་ཟག་མ་ཡིན་པར་གྱུར་པའི་ལྡན་མིན་འདུ་བྱེད་
གཉིས། དང་པོ་འོག་ཏུ་འཆད་པར་འགྱུར་རོ། །བེམ་ཤེས་སྐྱེས་བུ་གང་རུང་མ་ཡིན་
པར་གྱུར་པའི་འདུ་བྱས་སུ་དམིགས་པ། །གང་ཟག་མ་ཡིན་པར་གྱུར་པའི་ལྡན་མིན་འདུ་
བྱེད་ཀྱི་མཚན་ཉིད། གང་ཟག་མ་ཡིན་པར་གྱུར་པའི་ལྡན་པ་མིན་པའི་འདུ་བྱེད་ལ་དབྱེ་
ན། ཐོབ་པ་དང༌། མ་ཐོབ་པ་དང༌། སྐལ་མཉམ་དང༌། འདུ་ཤེས་མེད་པའི་སྙོམས་འཇུག་
དང༌། འགོག་པའི་སྙོམས་འཇུག་སྟེ་སྙོམས་འཇུག་གཉིས་དང༌། །སྲོག་དང༌། སྐྱེ་བ་
དང་། གནས་པ་དང་། མི་རྟག་པ་དང༌། རྒ་བ་དང༌། མིང་གི་ཚོགས་དང༌། སོགས་སྒྲས་
བསྡུས་པ་ཚིག་གི་ཚོགས་དང༌། ཡི་གེའི་ཚོགས་དང་བཅུ་གསུམ་དུ་ཡོད་དོ། །མཛོད་དུ་
འདུ་ཤེས་མེད་པ་བ་དང་བཅུ་བཞིར་གསུངས་སོ།།དེ་རྣམས་ཀྱི་མཚན་ཉིད་རིམ་པ་
བཞིན། །རང་གི་ཐོབ་བྱའི་ཆོས་དེ་གང་ལ་ལྡན་པར་བྱེད་པའི་བྱེད་ཆོས་སུ་གྱུར་པའི་
རང་རྐྱ་ཐུབ་པའི་རྫས་ཡོད་དུ་དམིགས་པ། ཐོབ་པའི་མཚན་ཉིད། མཚན་གཞི་ནི། སྡུག་
བསྔལ་ཆོས་ཤེས་ཀྱི་ཐོབ་པ་དང༌། འདོད་པས་བསམ་གཏན་གཟུགས་མེད་ཐོབ་པ་ལྟ་
བུའོ། །ཐོབ་བྱའི་ཆོས་གང་ལ་ལྡན་པ་ལ་གེགས་སུ་གྱུར་པས་རབ་ཏུ་ཕྱེ་བའི་ལྡན་མིན་
འདུ་བྱེད་དུ་དམིགས་པ། །མ་ཐོབ་པ་ཡིན་པའི་མཚན་ཉིད། མཚན་གཞི་ནི། སོ་སོ་སྐྱེ་
བོས་ལམ་བདེན་མ་ཐོབ་པ་ལྟ་བུའོ། །སེམས་ཅན་ཕན་ཚུན་འདྲ་བར་བྱེད་པའི་རྫས་ཀྱང་
ཡིན། ལྡན་མིན་འདུ་བྱེད་ཀྱང་ཡིན་པའི་གཞི་མཐུན་པར་གྱུར་པའི་རྫས་ཡོད་དུ་དམིགས་
པ་སྐལ་མཉམ་གྱི་མཚན་ཉིད། །མཚན་གཞི་ནི། དགེ་བསྙེན་ནམ་དགེ་ཚུལ་ལམ་དགེ་
སློང་ནང་ཕན་ཚུན་འདྲ་བར་བྱེད་པའི་རྫས་ལྟ་བུའོ། །རང་རྒྱུད་ལྡན་གྱི་གང་ཟག་གི་རྒྱུད་
ལ་སེམས་སེམས་བྱུང་རེ་ཤིག་སྐྱེ་བ་འགོག་པར་བྱེད་པའི་རབ་ཏུ་ཕྱེ་བའི་རྫས་ཡོད་

ཀྱང་ཡིན། སོ་སོ་སྐྱེ་བོའི་རྒྱུད་ཀྱིས་བསྡུས་པ་ཡང་ཡིན་པའི་གཞི་མཐུན་པར་གྱུར་པའི་
སེམས་མེད་ཀྱི་སྙོམས་འཇུག་ཏུ་དམིགས་པ། །འདུ་ཤེས་མེད་པའི་སྙོམས་འཇུག་གི་
མཚན་ཉིད། མཚན་གཞི་ནི། འདུ་ཤེས་མེད་པའི་ལྷའི་རྒྱུད་ཀྱི་སྙོམས་འཇུག་ལྟ་
བུའོ། །རང་གི་དགག་གཞིར་གྱུར་པའི་གཟུགས་ཀྱི་སྟེང་དུ་རང་གི་དགག་བྱར་གྱུར་
པའི་སེམས་སེམས་བྱུང་བཀག་པའི་འཕགས་རྒྱུད་ཀྱི་སྙོམས་འཇུག་ཀྱང་ཡིན། །ལྡན་
མིན་འདུ་བྱེད་ཀྱང་ཡིན་པའི་གཞི་མཐུན་པར་དམིགས་པ། འགོག་པའི་སྙོམས་འཇུག་
གི་མཚན་ཉིད། མཚན་གཞི་ནི། ཕྱིར་མི་འོང་ལུས་མངོན་བྱེད་ཀྱི་རྒྱུད་ཀྱི་འགོག་པའི
སྙོམས་འཇུག་ལྟ་བུའོ། །ཕུང་པོ་རིགས་མཐུན་གནས་པ་ལ་ལྷག་པར་དབང་བྱེད་པའི་
ཚེར་དམིགས་པ། །སྲོག་གི་མཚན་ཉིད། དེ་དང་སྲོག་གི་དབང་པོ་དོན་གཅིག །མཚན་
གཞི་ནི། མིའི་རྒྱུད་ཀྱི་རྣམ་ཤེས་ཀྱི་རྟེན་བྱེད་པའི་ཚེ་ལྟ་བུའོ། །རང་གི་རྒྱུན་གྱི་དང་
པོར་བྱུང་བའི་འདུ་བྱས་སུ་དམིགས་པ། སྐྱེ་བའི་མཚན་ཉིད། མཚན་གཞི་ནི། བུམ་པ་
ལྟ་བུ། རང་དང་ལྷན་ཅིག་ཏུ་མཐུན་པར་འཇུག་པའི་འདུ་བྱས་སུ་དམིགས་པ། །གནས་
པའི་མཚན་ཉིད། མཚན་གཞི་ནི། གཟུགས་ལྟ་བུ། །སྐད་ཅིག་མ། མི་རྟག་པའི་མཚན་
ཉིད། མཚན་གཞི་ནི། སྒྲ་ལྟ་བུ། རང་གི་རྒྱུན་སྔ་ཕྱི་ཁྱད་པར་གྱིས་གཞན་དུ་འགྱུར་བར་
བྱེད་པའི་འདུ་བྱས་སུ་དམིགས་པ། རྒ་བའི་མཚན་ཉིད། མཚན་གཞི་ནི། མི་རྒས་པ་ལྟ་
བུ། མིང་སྐད་ཅིག་སྔ་ཕྱི་དུ་མ་ཚོགས་པའི་མ་སྒྲིབ་ལུང་མ་བསྟན་དུ་དམིགས་པ། མིང་
གི་ཚོགས་ཀྱི་དོན་དང༌། ཚིག་སྐད་ཅིག་སྔ་ཕྱི་དུ་མ་ཚོགས་པའི་མ་སྒྲིབ་ལུང་མ་བསྟན་དུ་
དམིགས་པ། ཚིག་གི་ཚོགས་ཀྱི་དོན་དང༌། ཡི་གེ་སྐད་ཅིག་སྔ་ཕྱི་དུ་མ་ཚོགས་པའི་མ་
སྒྲིབ་ལུང་མ་བསྟན་དུ་དམིགས་པ། ཡི་གེའི་ཚོགས་ཀྱི་དོན་ཡིན་པར་མཛོད་ལས་བཤད་
དོ། ༈ །གཉིས་པ་སྡེ་ཚན་གཉིས་པའི་སྐབས་ཀྱི་དབྱེ་བ་བཤད་པ་ལ་གཉིས། ཕུང་
ཁམས་སྐྱེ་མཆེད་གསུམ་བསྡུས་ནས་བཤད་པ་དང༌། སོ་སོར་བཤད་པའོ། །དང་པོ་ནི།

བསྡུས་རྩའི་འགྲེལ་པ་ལུང་རགས་སྨྲ་བའ་རྒྱན་མཆག
ཡང་ན་ཤེས་བྱར་རྣམ་དབྱེ་ན། །ཕུང་པོ་ཁམས་དང་སྐྱེ་མཆེད་དོ། །
ཞེས་པ་སྟེ། དོན་ནི། ཡང་ན་ཤེས་བྱར་རྣམ་པར་དབྱེ་ན་གསུམ་དུ་ཡོད་དེ། །ཕུང་
པོ་དང་ཁམས་དང་སྐྱེ་མཆེད་གསུམ་དུ་ཡོད་དོ། གཉིས་པ་ལ་གསུམ། ཕུང་པོ་བཤད་པ།
ཁམས་བཤད་པ། སྐྱེ་མཆེད་བཤད་པའོ། །དང་པོ་ལ་གཉིས། ཕུང་པོ་ལྔ་བསྡུས་ཏེ་
བཤད་པ་དང༌། སོ་སོར་བཤད་པའོ། །དང་པོ་ནི།
ཕུང་པོ་གཟུགས་ཚོར་འདུ་ཤེས་དང༌། །འདུ་བྱེད་རྣམ་ཤེས་ཕུང་པོ་ལྔ།
ཞེས་པ་སྟེ། དོན་ནི། དུ་མར་སྤུངས་པ་ཕུང་པོའི་མཚན་ཉིད། ཐུན་མོང་བསྡུས་རྭ་
ལས། དུ་མར་སྤུངས་པ། ཕུང་པོའི་མཚན་ཉིད། དེ་དང་འདུས་བྱས་དོན་གཅིག །ཅེས་
གསུངས་དེ་ལྟར་ན། རང་རིག་རྣམས་ཕུང་པོ་ལྔ་པོ་གང་རུང་གང་ཡིན་བསམ་དགོས་ཏེ།
བྱེ་བྲག་སྨྲ་བ་དང་ཐལ་འགྱུར་པས་རང་རིག་མི་འདོད་པས་དེ་དག་གི་ལུགས་ལ་དེ་གཉིས་
དོན་གཅིག་པར་ཁས་བླང་ངོ་། །ཕུང་པོ་ཆོས་ཅན། ཁྱོད་ལ་དབྱེ་ན་ལྔ་ཡོད་དེ། །
གཟུགས་ཀྱི་ཕུང་པོ་དང༌། ཚོར་བའི་ཕུང་པོ་དང༌། འདུ་ཤེས་ཀྱི་ཕུང་པོ་དང༌། འདུ་
བྱེད་ཀྱི་ཕུང་པོ་དང༌། རྣམ་པར་ཤེས་པའི་ཕུང་པོ་དང་ལྔ་ཡོད་པའི་ཕྱིར། གཉིས་པ་སོ་
སོར་བཤད་པ་ལ་ལྔ། གཟུགས་ཀྱི་ཕུང་པོ་བཤད་པ། །ཚོར་བའི་ཕུང་པོ་བཤད་པ། འདུ་
ཤེས་ཀྱི་ཕུང་པོ་བཤད་པ། །འདུ་བྱེད་ཀྱི་ཕུང་པོ་བཤད་པ། །རྣམ་ཤེས་ཀྱི་ཕུང་པོ་བཤད་
པའོ། །དང་པོ་ནི།
མཛོད་ལས་གཟུགས་ཕུང་བཅུ་གཅིག་གསུངས།
ཞེས་པ་སྟེ། དོན་ནི། གཟུགས་རུང་དུ་མ་སྤུངས་པ། གཟུགས་ཀྱི་ཕུང་པོའི་
མཚན་ཉིད། དེ་ལ་དབྱེ་ན། མཛོད་ལས་གཟུགས་སོགས་ཡུལ་ལྔ། མིག་སོགས་དབང་
པོ་ལྔ། རྣམ་པར་རིག་བྱེད་མ་ཡིན་པའི་གཟུགས་དང་བཅུ་གཅིག་ཡོད་པར་གསུངས་
སོ། །གཟུགས་སོགས་ཡུལ་ལྔ་དང༌། མིག་སོགས་དབང་པོ་ལྔའི་ངོ་བོ་སོགས་སྔར་

བཤད་ཟིན་པ་ལྟར་རང་ལུགས་ལ་གཟུགས་ཕུང་བཅུ་དང༌། རྣམ་རིག་མིན་པའི་གཟུགས་
ནི། ཁྱད་ཆོས་ལྔ་དང་ལྡན་པའི་སྒོ་ནས་རང་ཀུན་ནས་སློང་བའི་སེམས་གཞན་གྱིས་ཇི་
ལྟ་བ་བཞིན་དུ་རྣམ་པར་རིག་པར་བྱེད་པ་མ་ཡིན་པ་ཡང་ཡིན། རང་ཉིད་ཀྱི་ཐ་སྙད་འཇུག་
པ་གཟུགས་ལ་རག་ལས་པ་ཡང་ཡིན་པའི་གཞི་མཐུན་པར་དམིགས་པ། རྣམ་པར་རིག་
བྱེད་མ་ཡིན་པའི་གཟུགས་ཀྱི་མཚན་ཉིད། མཚན་གཞི་ནི། སོ་ཐར་གྱི་སྡོམ་པ་ལྟ་བུ།
རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། ཁྱད་ཆོས་ལྔ་དང་ལྡན་ཏེ། གནས་
སྐབས་ཀྱི་ཁྱད་པར། ངོ་བོའི་ཁྱད་པར། དུས་ཀྱི་ཁྱད་པར། རྒྱུའི་ཁྱད་པར། ངེས་ཚིག་
གི་ཁྱད་པར་རྣམས་དང་ལྡན་པའི་ཕྱིར། ཞེས་མཛོད་ལས་བྱུང་ངོ༌། ༈ །གཉིས་པ་ཚོར་
བའི་ཕུང་པོ་བཤད་པ་ནི།
མིག་སོགས་འདུས་ཏེ་རེག་པ་ལས། །བྱུང་བའི་ཚོར་སོགས་རྣམ་པ་དྲུག །
ཅེས་པ་སྟེ། དོན་ནི། རང་ཡུལ་སིམ་གདུང་བར་མ་ཅི་རིགས་སུ་མྱོང་བའི་དུ་མ་
སྤུངས་པའི་རིགས་སུ་གནས་པ། །ཚོར་བའི་ཕུང་པོའི་མཚན་ཉིད། དེ་ལ་དབྱེ་ན། མིག་
སོགས་འདུས་ཏེ་རེག་པ་ལས་བྱུང་བའི་ཚོར་བ་སོགས་རྣམ་པ་དྲུག་ཡོད་དེ། །མིག་གི་
འདུས་ཏེ་རེག་པའི་རྐྱེན་གྱི་ཚོར་བ། རྣ་བའི་འདུས་ཏེ་རེག་པའི་རྐྱེན་གྱི་ཚོར་བ་། སྣའི་
འདུས་ཏེ་རེག་པའི་རྐྱེན་གྱི་ཚོར་བ། ལྕེའི་འདུས་ཏེ་རེག་པའི་རྐྱེན་གྱི་ཚོར་བ་། ལུས་ཀྱི་
འདུས་ཏེ་རེག་པའི་རྐྱེན་གྱི་ཚོར་བ། ཡིད་ཀྱི་འདུས་ཏེ་རེག་པའི་རྐྱེན་གྱི་ཚོར་བ་དང་
དྲུག་ཏུ་ཡོད་པའི་ཕྱིར། །དང་པོ་ལྔ་ལུས་ཚོར་དང༌། ཕྱི་མ་སེམས་ཚོར་དུ་འདུ་བ་ཡིན་
ནོ། །རྒྱས་པར་དབྱེ་ན་བཅོ་བརྒྱད་ཡོད་དེ། །དྲུག་པོ་དེ་རེ་རེ་ལའང་ཚོར་བ་བདེ་སྡུག་
བཏང་སྙོམས་གསུམ་རེ་ཡོད་པའི་ཕྱིར། །ཚོར་བ་དང་ཚོར་བའི་ཕུང་པོ་གཉིས་དོན་
གཅིག་ཡིན་ནོ། ༈ །གསུམ་པ་འདུ་ཤེས་ཀྱི་ཕུང་པོ་བཤད་པ་ནི།
འདུ་ཤེས་ལ་ཡང་དེ་བཞིན་དྲུག །

ཅེས་པ་སྟེ། དོན་ནི། རང་ཡུལ་གྱི་ཐུན་མོང་མ་ཡིན་པའི་མཚན་མའི་སྤུ་རིས་མ་
འདྲེས་པར་འཛིན་པར་བྱེད་པའི་དུ་མ་སྤུངས་པའི་རིགས་སུ་གནས་པའི་རབ་ཏུ་ཕྱེ་བ།
འདུ་ཤེས་ཀྱི་ཕུང་པོའི་མཚན་ཉིད། དེ་དང་འདུ་ཤེས་གཉིས་དོན་གཅིག །འདུ་ཤེས་ཀྱི་
ཕུང་པོ་ལ་ཡང་དབྱེ་ན། ཚོར་བའི་ཕུང་པོ་དེ་བཞིན་དུ་དྲུག་ཡོད་དེ། །མིག་གི་འདུས་ཏེ་
རེག་པ་ལས་བྱུང་བའི་འདུ་ཤེས།རྣ་བའི་འདུས་ཏེ་རེག་པ་ལས་བྱུང་བའི་འདུ་ཤེས།
སྣའི་འདུས་ཏེ་རེག་པ་ལས་བྱུང་བའི་འདུ་ཤེས། ལྕེའི་འདུས་ཏེ་རེག་པ་ལས་བྱུང་བའི་
འདུ་ཤེས། །ལུས་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས། །ཡིད་ཀྱི་འདུས་ཏེ་རེག་
པ་ལས་བྱུང་བའི་འདུ་ཤེས་དང་དྲུག་ཡོད་པའི་ཕྱིར། དང་པོ་ལྔ་མཚན་མར་འཛིན་པའི་
འདུ་ཤེས་དང༌། ཕྱི་མ་བཀྲ་བར་འཛིན་པའི་འདུ་ཤེས་ཡིན་ནོ། ༈ །བཞི་པ་འདུ་བྱེད་ཀྱི་
ཕུང་པོ་བཤད་པ་ལ་གཉིས། དངོས་དང༌། མཚུངས་ལྡན་མ་ཡིན་པའི་འདུ་བྱེད་བྱེ་བྲག་
ཏུ་བཤད་པའོ། །དང་པོ་ནི།
མཚུངས་ལྡན་ལྡན་མིན་འདུ་བྱེད་གཉིས། །མཚུངས་ལྡན་ལ་ཡང་ལྔ་བཅུ་བདུན། །
ལྡན་མིན་འདུ་བྱེད་སྔར་བཤད་ལྟར།
ཞེས་པ་སྟེ། དོན་ནི། ཕུང་པོ་གཞན་བཞི་པོ་གང་རུང་མ་ཡིན་པར་གྱུར་པའི་དུ་མ་
སྤུངས་པའི་འདུས་བྱས་སུ་དམིགས་པ། །འདུ་བྱེད་ཀྱི་ཕུང་པོ་མཚན་ཉིད། དེ་ལ་དབྱེ་ན།
མཚུངས་ལྡན་འདུ་བྱེད་དང༌། མཚུངས་ལྡན་མིན་པའི་འདུ་བྱེད་གཉིས། དང་པོ་ནི།
མཚུངས་ལྡན་འདུ་བྱེད་ལ་ཡང་རང་དང་མཚུངས་ལྡན་ཡོད་པ་ཙམ་གྱི་སྒོ་ནས་ཕྱེ་ན། གཙོ་
སེམས་དྲུག་དང་སེམས་བྱུང་ང་གཅིག་སྟེ་ལྔ་བཅུ་རྩ་བདུན་ཡོད་དོ། །རང་གི་དངོས་ཡུལ་
གྱི་ཁྱད་པར་ཙམ་མཐོང་བས་རབ་ཏུ་ཕྱེ་བའི་རིགས་སུ་གནས་པའི་རིག་པ།སེམས་
བྱུང་གི་མཚན་ཉིད། དེ་ལ་ལྔ་བཅུ་རྩ་གཅིག་ཡོད་དེ། ཚོར་བ། འདུ་ཤེས། སེམས་པ།
རེག་པ། ཡིད་བྱེད་དེ་ཀུན་འགྲོ་ལྔ་དང༌། འདུན་པ། མོས་པ། དྲན་པ། ཏིང་ངེ་འཛིན།

ཤེས་རབ་སྟེ་ཡུལ་ངེས་ལྔ་དང་། དད་པ། ངོ་ཚ་ཤེས་པ། ཁྲེལ་ཡོད་པ། བཏང་སྙོམས།
བག་ཡོད། ཤིན་སྦྱངས། འདོད་ཆགས་མེད་པ། ཞེ་སྡང་མེད་པ། གཏི་མུག་མེད་པ། མི་
འཚེ་བ། བརྩོན་འགྲུས་ཏེ་དགེ་བ་བཅུ་གཅིག་དང༌། འདོད་ཆགས། ཁོང་ཁྲོ། ང་རྒྱལ།
མ་རིག་པ། ཐེ་ཚོམ། ལྟ་བ་སྟེ་རྩ་ཉོན་དྲུག་དང༌། ཁྲོ་བ། འཁོན་འཛིན། འཆབ་པ། ཚིག་
པ། ཕྲག་དོག སེར་སྣ། རྒྱུ། གཡོ། རྒྱགས་པ། རྣམ་འཚེ། ངོ་ཚ་མེད་པ། ཁྲེལ་མེད་
པ། རྨུགས་པ། རྒོད་པ། མ་དད་པ། ལེ་ལོ། བག་མེད། བརྗེད་ངས། ཤེས་བཞིན་མིན་
པ། རྣམ་གཡེང་སྟེ་ཉེ་ཉོན་ཉི་ཤུ་དང་། རྟོག་པ། དཔྱོད་པ། གཉིད། འགྱོད་པ་སྟེ་གཞན་
འགྱུར་བཞི་རྣམས་སུ་ཡོད་པའི་ཕྱིར། རང་གི་དངོས་ཡུལ་གྱི་ངོ་བོ་ཙམ་མཐོང་བས་རབ་
ཏུ་ཕྱེ་བའི་རིགས་སུ་གནས་པའི་རིག་པ། གཙོ་བོ་སེམས་ཀྱི་མཚན་ཉིད། གཙོ་སེམས་
མིག་གི་རྣམ་ཤེས་དང༌། དེའི་འཁོར་དུ་བྱུང་བའི་ཚོར་བ་གཉིས་མཚུངས་ལྡན་རྣམ་པ་ལྔ་
མཚུངས་ཡིན་ཏེ། དེ་གཉིས་རྟེན་དང༌། དམིགས་པ་དང༌། རྣམ་པ་དང་། དུས་དང༌།རྫས་
མཚུངས་པའི་ཕྱིར། དང་པོ་གྲུབ་སྟེ། གཟུགས་འཛིན་མིག་ཤེས་ཀྱི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་རྟེན་བཅས་ཀྱི་མིག་དབང་གཟུགས་ཅན་པ་དེ་དེའི་འཁོར་དུ་
བྱུང་བའི་ཚོར་བའི་ཡང་ཐུན་མོང་མ་ཡིན་པའི་བདག་རྐྱེན་ཡིན་པའི་ཕྱིར། གཉིས་པ་
གྲུབ་སྟེ། གཟུགས་འཛིན་མིག་ཤེས་ཀྱིས་གཟུགས་ལ་དམིགས་པ་བཞིན་དུ་དེའི་འཁོར་
དུ་བྱུང་བའི་ཚོར་བས་ཀྱང་གཟུགས་ལ་དམིགས་པའི་ཕྱིར། གསུམ་པ་གྲུབ་སྟེ།
གཟུགས་འཛིན་མིག་ཤེས་དེ་གཟུགས་ཀྱི་རྣམ་པ་ཅན་ཡིན་པ་བཞིན་དུ་དེའི་འཁོར་དུ་
བྱུང་བའི་ཚོར་བ་ཡང་གཟུགས་ཀྱི་རྣམ་པ་ཅན་ཡིན་པའི་ཕྱིར། །བཞི་པ་གྲུབ་སྟེ། དེ་
གཉིས་ལྷན་ཅིག་ཏུ་སྐྱེས་ཤིང༌། ལྷན་ཅིག་ཏུ་གནས་པ་དང༌། ལྷན་ཅིག་ཏུ་འཇིག་པའི་
ཕྱིར། ལྔ་པ་གྲུབ་སྟེ། དེ་གཉིས་རྫས་ཀྱི་ཆ་སོ་སོར་མེད་པའི་ཕྱིར། ཁོ་ན་རེ། མིག་གི་
རྣམ་པར་ཤེས་པའི་འཁོར་དུ་བྱུང་བའི་ཚོར་བ་ཆོས་ཅན། འདུ་བྱེད་ཀྱི་ཕུང་པོ་ཡིན་པར་

ཐལ། །མཚུངས་ལྡན་འདུ་བྱེད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
རང་དང་མཚུངས་ལྡན་ཡོད་པའི་ཤེས་པ་ཡིན་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། ཚོར་བའི་ཕུང་པོ་ཡིན་པའི་ཕྱིར། དེས་ན་ཚོར་འདུ་གཉིས་དང་གཙོ་སེམས་
དྲུག་པོ་དེ་རང་དང་མཚུངས་ལྡན་ཡོད་པ་ལ་དགོངས་ནས་མཚུངས་ལྡན་འདུ་བྱེད་ཅེས་བཤད་
ཀྱི། དེ་རྣམས་མཚུངས་ལྡན་འདུ་བྱེད་མ་ཡིན་ནོ། །ཚོར་འདུ་གཉིས་མ་གཏོགས་པའི་
སེམས་བྱུང་ལྷག་མ་ཞེ་དགུ་ནི་མཚུངས་ལྡན་འདུ་བྱེད་ཡིན་ནོ། །གཉིས་པ་ནི། འདུ་བྱེད་
ཀྱི་ཕུང་པོ་ཡང་ཡིན། ཤེས་པ་མ་ཡིན་པ་ཡང་ཡིན་པའི་གཞི་མཐུན་པར་དམིགས་པ། །
མཚུངས་ལྡན་མ་ཡིན་པའི་འདུ་བྱེད་ཀྱི་མཚན་ཉིད། དེ་དང་ལྡན་མིན་འདུ་བྱེད་དོན་
གཅིག །གང་ཟག་མ་ཡིན་པར་གྱུར་པའི་ལྡན་མིན་འདུ་བྱེད་ནི་སྔར་བཤད་པ་ལྟར་ཐོབ་པ་
ལ་སོགས་པ་རྣམས་ཡིན་ནོ། ༈ །གཉིས་པ་མཚུངས་ལྡན་མ་ཡིན་པའི་འདུ་བྱེད་བྱེ་བྲག་
ཏུ་བཤད་པ་ལ་གསུམ། ལམ་མ་ཞུགས་ཀྱི་གང་ཟག་བཤད་པ། ལམ་ཞུགས་ཀྱི་གང་ཟག་
བཤད་པ། དེ་དག་གི་དོན་བསྡུ་བའོ། །དང་པོ་ལ་གཉིས། །མདོར་བསྟན་པ་དང༌། རྒྱས་
པར་བཤད་པའོ། །དང་པོ་ནི།
གང་ཟག་ཀྱང་ནི་དེ་ཡིན་ཏེ། །དེ་ལ་ཡང་ནི་སྲིད་པ་གསུམ།
ཞེས་པ་སྟེ། དོན་ནི། གང་ཟག་ཀྱང་ནི་མཚུངས་ལྡན་མ་ཡིན་པའི་འདུ་བྱེད་དེ་ཉིད་
ཡིན་ཏེ། དེ་ལ་ཡང་ནི་སྲིད་པ་གསུམ་གྱི་གང་ཟག་ཡོད་པའི་ཕྱིར། །གཉིས་པ་རྒྱས་པར་
བཤད་པ་ལ་གསུམ།འདོད་ཁམས་པ་བཤད་པ། གཟུགས་ཁམས་པ་བཤད་པ། གཟུགས་
མེད་ཁམས་པ་བཤད་པའོ། །དང་པོ་ལ་གཉིས། བསྡུས་ཏེ་བཤད་པ་དང༌། སོ་སོར་
བཤད་པའོ། །དང་པོ་ནི།
ངན་འགྲོ་དམྱལ་བ་སོགས་གསུམ་དང༌། །བདེ་འགྲོ་མི་དང་འདོད་ལྷ་དྲུག །
བཅུ་པོ་འདོད་པའི་ཁམས་ཡིན་ནོ། །

cཞེས་པ་སྟེ། དོན་ནི། འདོད་ཡོན་ལ་དམིགས་ནས་སྲེད་པ་རྒྱས་སུ་རུང་བའི་ཆ་
ནས་བཞག་པའི་སྐྱེས་བུ་དེ། འདོད་པའི་གང་ཟག་གི་མཚན་ཉིད། །དེ་དང་འདོད་ཁམས་
པ་དོན་གཅིག །དེ་ལ་དབྱེ་ན། ངན་འགྲོ་བ་དང༌། བདེ་འགྲོ་བ་གཉིས། །ངན་སོང་གི་
སྡག་བསྔལ་ལ་གནས་པའི་ངན་འགྲོ་བ་དེ་ལ། དམྱལ་བ་དང༌། སོགས་སྒྲས་བསྡུས་པ་
ཡི་དྭགས་དང༌། དུད་འགྲོ་དང་བཅས་པ་གསུམ་དང༌། མངོན་མཐོའི་བདེ་བ་ལ་སྤྱོད་པའི་
བདེ་འགྲོ་བ་དེ་ལ། མི་དང༌། འདོད་པའི་ལྷ་དྲུག་སྟེ། བཅུ་པོ་དེ་རྣམས་འདོད་པའི་
ཁམས་ལ་གནས་པ་ཡིན་ནོ། །གཉིས་པ་ལ་གཉིས། །ངན་འགྲོ་བཤད་པ་དང༌། བདེ་འགྲོ་
བཤད་པའོ། །དང་པོ་ནི།
དམྱལ་བ་ཚ་གྲང་ཉེ་ཚེ་དང༌། །ཉེ་འཁོར་བ་ཡི་དབྱེ་བས་བཞི། །
ཡི་དྭགས་དངོས་དང་ཐོར་བུ་གཉིས། དུད་འགྲོ་གནས་དང་ཁ་འཐོར་གཉིས།
ཞེས་པ་སྟེ། དོན་ནི། གནས་ངན་པ་དང་དམན་པར་འགྲོ་བས་ན་ངན་འགྲོའོ། །
དགའ་བ་དང་བདེ་བ་མེད་པས་ན་དམྱལ་བའོ། །དེ་ལ་དབྱེ་ན། ཚ་དམྱལ་དང༌། གྲང་
དམྱལ་དང༌། ཉེ་ཚེ་བའི་དམྱལ་བ་དང༌། ཉེ་འཁོར་བ་ཡི་དམྱལ་བ་དང་བཅས་ཏེ་དབྱེ་
བའི་སྒོ་ནས་བཞིའོ། །ཚ་བའི་རེག་པའི་གདུང་བས་ན་ཚ་དམྱལ། གྲང་བའི་རེག་པས་
གདུང་བས་ན་གྲང་དམྱལ། མིའི་གནས་ན་ཡོད་ཅིང་སྡུག་བསྔལ་གྱིས་གདུང་བས་ན་ཉེ་
ཚེ་བ། ཚ་དམྱལ་གྱི་ཉེ་འཁོར་ན་ཡོད་པས་ན་ཉེ་འཁོར་བ་ཞེས་བྱའོ། །ཕྱིར་མི་ལྡོག་པར་
སོང་བའི་བཀྲེས་ཤིང་སྐོམ་པ་དང་ལྡན་པ་ན་ཡི་དྭགས་སོ། །དེ་ལ་ལྷོ་ཕྱོགས་གཤིན་རྗེའི་
ཡུལ་དུ་གནས་པ་དངོས་དང༌། མི་ཡུལ་དུ་གནས་པའི་འཐོར་བུ་བ་གཉིས་ཡོད་དོ། །མི་
ལྟར་འགྲེང་སྟེ་མི་འགྲོ་བར་དུད་དེ་འགྲོ་བས་ན་དུད་འགྲོའོ། །དེ་ལ་གནས་རྒྱ་མཚོའི་ནང་
དུ་གནས་པ་དངོས་དང༌། ལྷ་ཡུལ་དང་མི་ཡུལ་དུ་ཡོད་པའི་ཁ་འཐོར་བ་གཉིས་ཡོད་དོ། །
གཉིས་པ་བདེ་འགྲོ་བཤད་པ་ནི།

མི་ལ་གླིང་གི་དབྱེ་བས་བཞི། །འདོད་ལ་རྒྱལ་ཆེན་རིགས་བཞི་དང༌། །
གསུམ་རྩེན་འཐབ་བྲལ་དགའ་ལྡན་དང༌། འཕྲུལ་དགའ་གཞན་འཕྲུལ་དབང་བྱེད་དོ། །
ཞེས་པ་སྟེ། དོན་ནི། སྨྲ་ཤེས་དོན་གོ་བའི་ཆ་ནས་བཞག་པའི་རིགས་སུ་གནས་
པ། མིའི་མཚན་ཉིད། མི་ལ་དབྱེ་ན། ལུས་འཕགས་གླིང་པ། འཛམ་བུ་གླིང་པ། བ་
ལང་སྤྱོད་པ། སྒྲ་མི་སྙན་པ་སྟེ་གླིང་གི་དབྱེ་བས་བཞི་ཡོད་དོ། །ཡིད་ཤས་ཆེ་བས་ན་མི།
གླིང་འདི་ལ་ལྟོས་ནས་རི་རབ་ཀྱི་ཤར་དུ་ཡོད་ཅིང་གླིང་འདིའི་མི་ལས་ལུས་གཉིས་འགྱུར་
གྱི་འཕགས་པས་ལུས་འཕགས། རི་རབ་ཀྱི་ལྷོར་ཡོད་ཅིང་ཤིང་འཛམ་བུ་པྲྀ་ཀྵའི་འབྲས་
བུ་མཚོ་མ་དྲོས་པར་ལྷུང་བ་ན་འཛམ་བུ་ཞེས་པའི་སྒྲ་འབྱུང་ཞིང་དེས་མཚོན་པའི་གླིང་
ཡིན་པས་ན་འཛམ་བུའི་གླིང་། རི་རབ་ཀྱི་ནུབ་ཏུ་ཡོད་ཅིང་འདོད་འཇོའི་བ་ལ་ལོངས་
སྤྱོད་ཀྱི་གཙོ་བོ་བྱེད་པས་ན་བ་ལང་སྤྱོད། རི་རབ་ཀྱི་བྱང་དུ་ཡོད་ཅིང་འཆི་བའི་ཞག་
བདུན་གྱི་སྔ་རོལ་ནས་འཆི་བའི་སྒྲ་མི་སྙན་པ་འབྱུང་བའི་གླིང་ཡིན་པས་ན་སྒྲ་མི་སྙན།
མཐའ་རྣམས་ཆུས་ཡོངས་སུ་བསྐོར་བས་ན་གླིང་ཞེས་བྱའོ། །གླིང་ཕྲན་རྣམས་གླིང་གི་
ཡན་ལག་ཡིན་པས་ཡན་ལག་ཅན་བཤད་པས་གོ་སླ་བར་དགོངས་ནས་དངོས་སུ་མ་བཤད་
པ་ཡིན་ནོ། །ཤས་ཆེར་འདོད་ཡོན་ལ་ལོངས་སྤྱོད་པའི་ལྷ་ཡིན་པས་ན་འདོད་ལྷ་ཞེས་
བྱའོ། །དེ་ལ་དབྱེ་ན། རྒྱལ་ཆེན་རིགས་བཞི་པ་དང་། སུམ་རྩེན་པ་དང༌། འཐབ་བྲལ་
དང༌། དགའ་ལྡན་པ་དང༌། འཕྲུལ་དགའ་བ་དང༌། གཞན་འཕྲུལ་དབང་བྱེད་དང་དྲུག་
ཡོད་དོ། །གཙོ་བོ་རྒྱལ་པོ་ཆེན་པོ་བཞི་གནས་པའི་ལྷའི་རིགས་ཡིན་པས་ན་རྒྱལ་ཆེན
རིགས་བཞི། ནོར་ལྷ་བརྒྱད། དྲག་པོ་བཅུ་གཅིག །ཉི་མ་བཅུ་གཉིས། ཐ་སྐར་གྱི་བུ་
གཉིས་ཏེ་སུམ་ཅུ་རྩ་གསུམ་མམ། ཡང་ན་ཉེ་དབང་སོ་གཉིས་བརྒྱ་བྱིན་ཏེ་གཙོ་བོ་སུམ་
ཅུ་རྩ་གསུམ་གནས་པས་ན་སུམ་ཅུ་རྩ་གསུམ། ལྷ་མ་ཡིན་གྱིས་འཐབ་རྩོད་དང་བྲལ་
བས་ན་འཐབ་བྲལ། །ཐེག་པ་ཆེན་པོའི་ཆོས་ཀྱི་དགའ་བདེ་ལ་ལོངས་སྤྱོད་པ་དང་ལྡན་

&
པས་ན་དགའ་ལྡན། རང་གི་ཇི་ལྟར་འདོད་པ་བཞིན་དུ་སྤྲུལ་ནས་ལོངས་སྤྱོད་པས་ན་
འཕྲུལ་དགའ། བདག་དང་གཞན་གྱི་ཚུལ་ཇི་ལྟར་འདོད་པ་བཞིན་སྤྲུལ་ནས་ལོངས་སྤྱོད་
པས་ན་གཞན་འཕྲུལ་དབང་བྱེད་ཅེས་བྱའོ། ༈ །གཉིས་པ་གཟུགས་ཁམས་པ་བཤད་པ་
ནི།
གཟུགས་ཁམས་བསམ་གཏན་བཞི་ཡིན་ཏེ། །ནང་གསེས་གནས་རིགས་བཅུ་བདུན་ཡོད།
ཅེས་པ་སྟེ། དོན་ནི། འདོད་པ་ལ་འདུན་པའི་འདོད་ཆགས་དང་བྲལ་ཡང་གཟུགས་
ཁམས་ཀྱི་གཞལ་ཡས་ཁང་དང་ཏིང་ངེ་འཛིན་སོགས་ལ་དམིགས་ནས་སྲེད་པ་རྒྱས་རུང་
གི་ཁམས་ལ་གནས་པའི་ཆ་ནས་བཞག་པའི་སྐྱེས་བུ་དེ། གཟུགས་ཁམས་ཀྱི་ལྷའི་
མཚན་ཉིད། དེ་དང་གཟུགས་ཁམས་པ་དོན་གཅིག །གཟུགས་ཁམས་པ་ལ་དབྱེ་ན།
བསམ་གཏན་དང་པོ་བ་དང༌། གཉིས་པ་བ་དང༌། གསུམ་པ་བ་དང༌། བཞི་པ་བ་དང་
བཞིར་ཡོད་པ་ཡིན་ཏེ། བསམ་གཏན་དང་པོ་བ་གསུམ། གཉིས་པ་བ་གསུམ། གསུམ་
པ་བ་གསུམ། བཞི་པ་བ་བརྒྱད་དེ་ནང་གསེས་ཀྱིས་ཕྱེ་ན་གཟུགས་ཁམས་པ་ལ་གནས་
རིགས་བཅུ་བདུན་ཡོད་པའི་ཕྱིར། དེ་རྣམས་སོ་སོར་ངོས་བཟུང་ཚུལ་ཡོད་དེ། འདོད་
པའི་སྡིག་ཏོ་མི་དགེ་བའི་ཆོས་ལས་ཚངས་ཤིང་དག་པའི་རིགས་སུ་གཏོགས་པས་ན་ཚངས་
རིས་དང༌། ཚངས་པ་ཆེན་པོའི་མདུན་ན་བྲམ་ཟེ་རིག་བྱེད་འདོན་པ་ལྟར་གནས་པས་ན་
ཚངས་པ་མདུན་ན་འདོན་དང༌། ཚངས་པ་གཞན་ལས་ཚེ་རིང་ཞིང་ལུས་ཀྱི་བོང་ཚོད་ཆེ་
བས་ན་ཚངས་ཆེན་ཏེ་བསམ་གཏན་དང་པོ་པ་གསུམ་དང༌། གནས་གོང་མ་ལས་འོད་
ཆུང་བས་ན་འོད་ཆུང་དང༌། གནས་འོག་མས་ཚད་བཟུང་བར་མི་ནུས་པའི་འོད་དང་ལྡན་
པས་ན་ཚད་མེད་འོད་དང༌། འོད་ཀྱིས་གནས་དུ་མ་གསལ་བར་ནུས་པས་ན་འོད་གསལ་
ཏེ་བསམ་གཏན་གཉིས་པ་བ་གསུམ་དང༌། གནས་གོང་མ་ལས་ཡིད་བདེ་ཆུང་བས་ན་
དགེ་ཆུང་དང༌། གནས་འོག་མ་པས་ཚད་བཟུང་བར་མི་ནུས་པའི་ཡིད་བདེ་དང་ལྡན་

པས་ན་ཚད་མེད་དགེ་དང༌། །དེ་བས་ཀྱང་ཆེས་ལྷག་པའི་ཡིད་བདེ་དང་ལྡན་པས་ན་དགེ་
རྒྱས་ཏེ་བསམ་གཏན་གསུམ་པ་བ་གསུམ་དང༌། འདི་ན་འོག་གཞི་སྤྲིན་ལྟར་འདབ་
ཆགས་པ་མེད་པས་ན་སྤྲིན་མེད་དང་། མི་གཡོ་བའི་བསོད་ནམས་ལས་སྐྱེས་པས་ན་
བསོད་ནམས་སྐྱེས་དང༌། སོ་སྐྱེའི་འབྲས་བུ་འདི་བས་ཆེ་བ་མེད་པས་ན་འབྲས་བུ་ཆེ་བ་
དང༌། གནས་གོང་མ་ལས་ཡོན་ཏན་མི་ཆེ་བས་ན་མི་ཆེ་བ་དང༌། ཉོན་མོངས་པས་
གདུང་བར་མི་ནུས་པས་ན་མི་གདུང་བ་དང༌། རབ་ཏུ་ཞི་ཞིང་མིག་སྔར་མཛེས་པས་ན་
གྱ་ནོམ་སྣང་བ་དང༌། ཡེ་ཤེས་ཀྱི་གཟིགས་པ་ཤིན་ཏུ་དག་པས་ན་ཤིན་ཏུ་མཐོ་བ་དང་།
འདི་བས་ལྷག་པའི་གནས་མེད་ཅིང་གནས་འོག་མ་མིན་པས་ན་འོག་མིན་ཏེ་བསམ་གཏན་
བཞི་པ་བརྒྱད་དང་། མི་ཆེ་བ་སོགས་ལྔ་པོ་དེ་ལ་སོ་སྐྱེའི་གནས་དང་མ་འདྲེས་པར་
འཕགས་པ་ཁོ་ནའི་གནས་ཡིན་པས་ན་གནས་གཙང་ལྔ་ཞེས་བརྗོད་པའི་ཕྱིར།༈གསུམ་
པ་གཟུགས་མེད་ཁམས་བཤད་པ་ནི།
གཟུགས་མེད་ནམ་མཁའ་མཐའ་ཡས་དང༌། །རྣམ་ཤེས་མཐའ་ཡས་སྐྱེ་མཆེད་དང༌། །
ཅི་ཡང་མེད་པའི་སྐྱེ་མཆེད་དང༌། །འདུ་ཤེས་ཡོད་མིན་མེད་མིན་བཞི།
ཞེས་པ་སྟེ། དོན་ནི། དམིགས་པའི་སྒོ་ནས་རང་གི་འོག་ས་ལ་འདུན་པའི་འདོད་
ཆགས་དང་བྲལ་བའི་གཟུགས་མེད་ཀྱི་ཏིང་ངེ་འཛིན་ལ་གནས་པའི་ཆ་ནས་བཞག་པའི་
སྐྱེས་བུ་དེ་གཟུགས་མེད་ཁམས་པའི་གང་ཟག་གི་མཚན་ཉིད། གཟུགས་མེད་ཁམས་ན་
གནས་གཞན་མེད་ཀྱང་དེ་ལ་སྐྱེ་བའི་སྒོ་ནས་དབྱེ་ན་བཞི་ཡོད་དེ། །ནམ་མཁའ་མཐའ་
ཡས་སྐྱེ་མཆེད་དང༌། རྣམ་ཤེས་མཐའ་ཡས་སྐྱེ་མཆེད་དང༌། ཅི་ཡང་མེད་པའི་སྐྱེ་
མཆེད་དང༌། འདུ་ཤེས་ཡོད་མིན་མེད་མིན་དང་བཞི་ཡོད་པའི་ཕྱིར། སྦྱོར་བའི་དུས་སུ་
ནམ་མཁའ་མཐའ་ཡས་སོ་སྙམ་དུ་གོམས་པར་བྱས་པས་ན་ནམ་མཁའ་མཐའ་ཡས་དང་།
སྦྱོར་བའི་དུས་སུ་རྣམ་པར་ཤེས་པ་མཐའ་ཡས་སོ་སྙམ་དུ་གོམས་པར་བྱས་པས་ན་རྣམ་

ཤེས་མཐའ་ཡས་དང༌། སྦྱོར་བའི་དུས་སུ་གཟུང་བྱ་ཅི་ཡང་མེད་དོ་སྙམ་དུ་གོམས་པར་
བྱས་པས་ན་ཅི་ཡང་མེད་པ་དང༌། །སྦྱོར་བའི་དུས་སུ་འདུ་ཤེས་རགས་པ་ནི་མེད་ལ་ཕྲ་
བ་ནི་མེད་པ་མ་ཡིན་ནོ་སྙམ་དུ་གོམས་པར་བྱས་པས་ན་འདུ་ཤེས་ཡོད་མིན་མེད་མིན་
ནམ་སྲིད་རྩེ་ཞེས་བརྗོད་དོ། །གཟུགས་མེད་ཁམས་ན་གཟུགས་མེད་དེ། དེ་རྣམས་མིང་
གཞི་ཕུང་པོ་ལ་བཏགས་པ་ཙམ་གྱི་གང་ཟག་ཡིན་པའི་ཕྱིར། ༈ །གཉིས་པ་ལམ་ཞུགས་
ཀྱི་གང་ཟག་བཤད་པ་ལ་གཉིས། སོ་སྐྱེའི་ལམ་ལ་གནས་པའི་གང་ཟག་བཤད་པ་དང་།
འཕགས་པའི་ལམ་ལ་གནས་པའི་གང་ཟག་བཤད་པའོ། །དང་པོ་ནི།
ཉན་རང་བྱང་ཆུབ་སེམས་དཔའ་ཡི།།སོ་སྐྱེ་ཚོགས་སྦྱོར་གཉིས་གཉིས་ཡོད།
ཅེས་པ་སྟེ། དོན་ནི། ལམ་བདེན་མ་ཐོབ་ཅིང་ཚོགས་ལམ་ཐོབ་པའི་ལམ་ཞུགས་ཀྱི་
སྐྱེས་བུ་དེ། སོ་སྐྱེའི་ལམ་ལ་གནས་པའི་གང་ཟག་གི་མཚན་ཉིད། དེ་ལ་དབྱེ་ན། ཉན་
ཐོས་དང༌། རང་རྒྱལ་དང༌། བྱང་ཆུབ་སེམས་དཔའ་ཡིན་པར་གྱུར་པ་ཡི་སོ་སྐྱེའི་
ཚོགས་ལམ་པ་དང༌། དེར་གྱུར་པའི་སྦྱོར་ལམ་པ་སྟེ་དེ་རེ་རེ་ལའང་གཉིས་གཉིས་ཡོད་
དོ། །ཐེག་པ་ཆུང་ངུའི་ལམ་ཞུགས་ཀྱི་གང་ཟག་ཏུ་དམིགས་པ། །ཉན་ཐོས་ཀྱི་མཚན་
ཉིད། དེ་ལ་དབྱེ་ན། ཉན་ཐོས་སོ་སྐྱེ་དང༌། ཉན་ཐོས་འཕགས་པ་གཉིས། དང་པོ་ལ།
ཉན་ཐོས་ཚོགས་ལམ་པ་དང༌། ཉན་ཐོས་སྦྱོར་ལམ་པ་གཉིས། ཉན་ཐོས་ཀྱི་ཆོས་མངོན་
རྟོགས་ལ་གནས་པའི་སྐྱེས་བུ་དེ། ཉན་ཐོས་ཚོགས་ལམ་པའི་མཚན་ཉིད། །ཉན་ཐོས་ཀྱི་
དོན་མངོན་རྟོགས་ལ་གནས་པའི་སྐྱེས་བུ་དེ། ཉན་ཐོས་སྦྱོར་ལམ་པའི་མཚན་ཉིད། །
དང་པོ་ནི། ཉན་ཐོས་ཚོགས་ལམ་ཆུང་ངུ་ལ་གནས་པའི་ཉན་ཐོས་ལྟ་བུ། །གཉིས་པ་
ནི། །ཉན་ཐོས་ཀྱི་སྦྱོར་ལམ་དྲོད་ལ་གནས་པའི་ཉན་ཐོས་ལྟ་བུའོ། །ཐེག་པ་འབྲིང་གི་
ལམ་ཞུགས་ཀྱི་གང་ཟག་ཏུ་དམིགས་པ། རང་རྒྱལ་གྱི་མཚན་ཉིད། །དེ་ལ་དབྱེ་ན། རང་
རྒྱལ་སོ་སྐྱེ་དང༌། རང་རྒྱལ་འཕགས་པ་གཉིས། དང་པོ་ལ། རང་རྒྱལ་ཚོགས་ལམ་པ་

དང་། རང་རྒྱལ་སྦྱོར་ལམ་པ་གཉིས། རང་རྒྱལ་གྱི་ཆོས་མངོན་རྟོགས་ལ་གནས་པའི་
སྐྱེས་བུ་དེ་རང་རྒྱལ་ཚོགས་ལམ་པའི་མཚན་ཉིད། རང་རྒྱལ་གྱི་དོན་མངོན་རྟོགས་ལ་
གནས་པའི་སྐྱེས་བུ་དེ། རང་རྒྱལ་སྦྱོར་ལམ་པའི་མཚན་ཉིད། དང་པོ་ནི། རང་རྒྱལ་གྱི་
ཚོགས་ལམ་འབྲིང་ལ་གནས་པའི་རང་རྒྱལ་ལྟ་བུ། གཉིས་པ་ནི། རང་རྒྱལ་གྱི་སྦྱོར་
ལམ་དྲོད་ལ་གནས་པའི་རང་རྒྱལ་ལྟ་བུའོ། །ཐེག་ཆེན་ལམ་ཞུགས་ཀྱི་སེམས་ཅན་དུ་
དམིགས་པ། བྱང་ཆུབ་སེམས་དཔའི་མཚན་ཉིད། དེ་ལ་དབྱེ་ན། བྱང་སེམས་སོ་སྐྱེ་
དང༌། བྱང་སེམས་འཕགས་པ་གཉིས། དང་པོ་ལ། བྱང་སེམས་ཚོགས་ལམ་པ་དང༌།
བྱང་སེམས་སྦྱོར་ལམ་པ་གཉིས། ཐེག་ཆེན་གྱི་ཆོས་མངོན་རྟོགས་ལ་གནས་པའི་སྐྱེས་
བུ་དེ། བྱང་སེམས་ཚོགས་ལམ་པའི་མཚན་ཉིད། ཐེག་ཆེན་གྱི་དོན་མངོན་རྟོགས་ལ་
གནས་པའི་སྐྱེས་བུ་དེ། བྱང་སེམས་སྦྱོར་ལམ་པའི་མཚན་ཉིད། དང་པོ་ནི། ཐེག་ཆེན་
སེམས་བསྐྱེད་རྒྱུད་ལ་སྐྱེས་མ་ཐག་པའི་གང་ཟག་ལྟ་བུ། །གཉིས་པ་ནི། མེ་ལྟ་བུའི་
སེམས་བསྐྱེད་རྒྱུད་ལ་ལྡན་པའི་བྱང་སེམས་ལྟ་བུའོ། ༈ །གཉིས་པ་འཕགས་པའི་ལམ་
ལ་གནས་པའི་གང་ཟག་བཤད་པ་ནི།
ཉན་ཐོས་རྒྱུན་ཞུགས་ཕྱིར་འོང་དང༌། །ཕྱིར་མི་འོང་དང་དགྲ་བཅོམ་པ། །
ཞུགས་གནས་དབྱེ་བས་བརྒྱད་དུ་ཡོད། །རང་རྒྱལ་བསེ་རུ་ཚོགས་སྤྱོད་གཉིས། །
བྱང་འཕགས་ས་བཅུའི་དབང་གིས་བཅུ།
ཞེས་པ་སྟེ། དོན་ནི། སོ་སྐྱེའི་ས་ལས་འདས་པའི་སྐྱེས་བུར་དམིགས་པ། །
འཕགས་པའི་མཚན་ཉིད། དེ་ལ་དབྱེ་ན། ཉན་ཐོས་འཕགས་པ། རང་རྒྱལ་འཕགས་པ།
བྱང་སེམས་འཕགས་པ་དང་གསུམ་ཡོད། དང་པོ་ཉན་ཐོས་འཕགས་པ་ལ། རྒྱུན་ཞུགས་
ཞུགས་པ་དང་འབྲས་གནས་གཉིས། ཕྱིར་འོང་ཞུགས་པ་དང་འབྲས་གནས་གཉིས།
ཕྱིར་མི་འོང་ཞུགས་པ་དང་འབྲས་གནས་གཉིས། དགྲ་བཅོམ་པ་ཞུགས་པ་དང་འབྲས་

གནས་ཏེ་དབྱེ་བས་གང་ཟག་ཟུང་བཞི་དང་ཡ་བརྒྱད་དུ་ཡོད་དོ། །དེ་ལ་ནང་གསེས་ཀྱི་
དབྱེ་ན་དགེ་འདུན་ཉི་ཤུ་ཡོད་དེ། །རྒྱུན་ཞུགས་ཀྱི་སྐོར་ལ་ལྔ། ཕྱིར་འོང་གི་སྐོར་ལ་
གསུམ། ཕྱིར་མི་འོང་བའི་སྐོར་ལ་བཅུ། དགྲ་བཅོམ་ཞུགས་པ་དང༌། རང་སངས་རྒྱས་
ཏེ་ཉི་ཤུ་ཡོད་པའི་ཕྱིར། གཉིས་པ་རང་རྒྱལ་འཕགས་པ་ལ། བསེ་རུ་ལྟ་བུའི་རང་
སངས་རྒྱས། ཚོགས་སྤྱོད་ཆེན་པོའི་རང་སངས་རྒྱས། ཚོགས་སྤྱོད་ཆུང་ངུའི་རང་
སངས་རྒྱས་ཏེ་ཚོགས་སྤྱོད་གཉིས་དང་གསུམ་དུ་ཡོད། །རང་རྒྱལ་གྱི་རིགས་ཅན་རྣམས་
ཀྱི་ནང་ནས་དབང་པོ་ཤིན་ཏུ་རྣོ་ཞིང་བསེ་རུ་ལྟར་ཟླ་མེད་གཅིག་པུར་གནས་པས་ན་
བསེ་རུ་ལྟ་བུའི་རང་སངས་རྒྱས་དང་། རང་རྒྱལ་གྱི་ནང་ནས་དབང་པོ་འབྲིང་དུ་གྱུར་
ཅིང་དུ་མ་དང་ལྷན་ཅིག་ཏུ་ཚོགས་ཤིང་གནས་པས་ན་ཚོགས་སྤྱོད་ཆེན་པོའི་རང་སངས་
རྒྱས་དང༌། རང་རྒྱལ་གྱི་ནང་ནས་དབང་པོ་རྟུལ་པོར་གྱུར་ཅིང་དུ་མ་དང་མཉམ་དུ་ཚོགས་
ཤིང་སྤྱོད་པས་ན་ཚོགས་སྤྱོད་ཆུང་ངུའི་རང་སངས་རྒྱས་ཞེས་བརྗོད་དོ། །གསུམ་པ་
བྱང་སེམས་འཕགས་པ་ལ། ས་བཅུའི་དབང་གིས་རྣམ་པ་བཅུ་ཡོད་དེ། ས་དང་པོ་རབ་
ཏུ་དགའ་བ་ལ་གནས་པ། ས་གཉིས་པ་དྲི་མ་མེད་པ་ལ་གནས་པ། ས་གསུམ་པ་འོད་
བྱེད་པ་ལ་གནས་པ། ས་བཞི་པ་འོད་འཕྲོ་བ་ལ་གནས་པ། ས་ལྔ་པ་སྦྱང་དཀའ་བ་ལ་
གནས་པ། ས་དྲུག་པ་མངོན་དུ་ཕྱོགས་པ་ལ་གནས་པ། ས་བདུན་པ་རིང་དུ་སོང་བ་ལ་
གནས་པ། ས་བརྒྱད་པ་མི་གཡོ་བ་ལ་གནས་པ། ས་དགུ་པ་ལེགས་པའི་བློ་གྲོས་ལ་
གནས་པ། ས་བཅུ་པ་ཆོས་ཀྱི་སྤྲིན་ལ་གནས་པའི་བྱང་སེམས་འཕགས་པ་རྣམས་སུ་
ཡོད་པའི་ཕྱིར། གསུམ་པ་དེ་དག་གི་དོན་བསྡུ་བ་ནི།
སྒྲིབ་དང་བཅས་པ་སེམས་ཅན་ཏེ། །སྒྲིབ་སྤངས་སངས་རྒྱས་འཕགས་པའོ། །
ཞེས་པ་སྟེ། དོན་ནི་སྒྲིབ་པ་དང་བཅས་པའི་གང་ཟག་གང་ཡིན་པ་ཐམས་ཅད་
སེམས་ཅན་ཡིན་ཏེ། སྒྲིབ་པ་མ་སྤངས་པའི་སྐྱེས་བུ་དེ། སེམས་ཅན་གྱི་མཚན་ཉིད་

ཡིན་པའི་ཕྱིར། སྒྲིབ་པ་སྤངས་པའི་གང་ཟག་གང་ཡིན་པ་ཐམས་ཅད་སངས་རྒྱས་
འཕགས་པ་ཡིན་ཏེ། སྒྲིབ་པ་སྤངས་པའི་སྐྱེས་བུ་དེ། སངས་རྒྱས་འཕགས་པའི་མཚན་
ཉིད་ཡིན་པའི་ཕྱིར་ཞེས་པའོ། ༈ །ལྔ་པ་རྣམ་པར་ཤེས་པའི་ཕུང་པོ་བཤད་པ་ནི།
རྣམ་ཤེས་མིག་ལ་སོགས་པ་དྲུག །
ཅེས་པ་སྟེ། དོན་ནི། རང་ཡུལ་ལ་སོ་སོར་དཔྱོད་པའི་གཙོ་བོའི་རྣམ་རིག་ཏུ་
དམིགས་པ། རྣམ་པར་ཤེས་པའི་ཕུང་པོའི་མཚན་ཉིད། དེ་དང་སེམས་དང་། ཡིད་དང་།
རྣམ་ཤེས་རྣམས་དོན་གཅིག །རྣམ་ཤེས་ཀྱི་ཕུང་པོ་ལ་དབྱེ་ན། མིག་གི་རྣམ་པར་ཤེས་
པ་ལ་སོགས་ཀྱི་སྒྲས་བསྡུས་པ་རྣ་བའི་རྣམ་པར་ཤེས་པ། སྣའི་རྣམ་པར་ཤེས་པ། ལྕེའི་
རྣམ་པར་ཤེས་པ། ལུས་ཀྱི་རྣམ་པར་ཤེས་པ། ཡིད་ཀྱི་རྣམ་པར་ཤེས་པ་དང་རྣམ་ཤེས་
ཚོགས་དྲུག་ཏུ་ཡོད་དོ། ༈ །གཉིས་པ་ཁམས་བཤད་པ་ནི།
ཕྱི་དང་ནང་གི་ཁམས་བཅོ་བརྒྱད། ཕྱི་ཡི་གཟུགས་ལ་སོགས་པ་དྲུག །
ནང་གི་མིག་སོགས་རྣམ་པ་དྲུག །མིག་གི་རྣམ་ཤེས་ཁམས་སོགས་དྲུག །
ཅེས་པ་སྟེ། དོན་ནི། རིགས་དུ་མའི་འབྱུང་ཁུངས་ཀྱི་རིགས་སུ་གནས་པ།
ཁམས་ཀྱི་མཚན་ཉིད། དེ་ལ་དབྱེ་ན། ཕྱི་དང་ནང་གི་ཁམས་བཅས་བཅོ་བརྒྱད་ཡོད་དེ།
ཕྱི་ཡི་ཁམས་ལ་གཟུགས་ཀྱི་ཁམས། ལ་སོགས་ཀྱི་སྒྲས་བསྡུས་པ་སྒྲའི་ཁམས། དྲིའི་
ཁམས། རོའི་ཁམས། རེག་བྱའི་ཁམས། ཆོས་ཀྱི་ཁམས་ཏེ་དམིགས་པ་ཡུལ་གྱི་ཁམས་
དྲུག་དང༌། ནང་གི་ཁམས་ལ། མིག་གི་དབང་པོའི་ཁམས། སོགས་སྒྲས་བསྡུས་པ་རྣ་
བའི་དབང་པོའི་ཁམས། སྣའི་དབང་པོའི་ཁམས། ལྕེའི་དབང་པོའི་ཁམས། ལུས་ཀྱི་
དབང་པོའི་ཁམས། ཡིད་ཀྱི་དབང་པོའི་ཁམས་ཏེ་རྟེན་དབང་པོའི་ཁམས་རྣམ་པ་དྲུག་
དང༌།མིག་གི་རྣམ་པར་ཤེས་པའི་ཁམས། སོགས་སྒྲས་བསྡུས་པ་རྣ་བའི་རྣམ་པར་ཤེས་
པའི་ཁམས། སྣའི་རྣམ་པར་ཤེས་པའི་ཁམས། ལྕེའི་རྣམ་པར་ཤེས་པའི་ཁམས། ལུས་

ཀྱི་རྣམ་པར་ཤེས་པའི་ཁམས། ཡིད་ཀྱི་རྣམ་པར་ཤེས་པའི་ཁམས་ཏེ་བརྟེན་པ་རྣམ་ཤེས་
ཀྱི་ཁམས་དྲུག་སྟེ་བཅོ་བརྒྱད་ཡོད་པའི་ཕྱིར། དེ་རྣམས་བསྡུ་ན། དམིགས་པ་ཡུལ་གྱི་
ཁམས། རྟེན་དབང་པོའི་ཁམས། བརྟེན་པ་ཡིད་ཀྱི་ཁམས་གསུམ་དུ་འདུའོ། །དེ་ཡང་
བསྡུ་ན། ཕྱིའི་ཁམས་དང༌། ནང་གི་ཁམས་གཉིས་སུ་འདུས་ཏེ། དྲུག་ཚན་དང་པོ་ཕྱིའི་
ཁམས་དང༌། དྲུག་ཚན་ཕྱི་མ་གཉིས་ནང་གི་ཁམས་ཡིན་པའི་ཕྱིར། དེ་ལྟར་ཡང་མཛོད་
ལས་དྲུག་པའི་བརྟེན་ནི་རབ་བསྒྲུབ་ཕྱིར། ཁམས་ནི་བཅོ་བརྒྱད་དག་ཏུ་འདོད། ཅེས་
གསུངས་པའི་ཕྱིར། ཁོ་ན་རེ། ཏིང་ངེ་འཛིན་ཆོས་ཅན། ཡིད་ཀྱི་ཁམས་ཡིན་པར་ཐལ།
ཡིད་ཤེས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། རང་གི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་ཡིད་དབང་ལས་སྐྱེས་པའི་ཤེས་པ་ཡིན་པའི་ཕྱིར། འདོད་
མི་ནུས་ཏེ། ཡིད་མ་ཡིན་པའི་ཕྱིར་ཏེ། སེམས་བྱུང་ཡིན་པའི་ཕྱིར། ཁོ་ན་རེ། མིག་གི་
རྣམ་པར་ཤེས་པ་ཆོས་ཅན། བརྟེན་པ་རྣམ་ཤེས་ཀྱི་ཁམས་མ་ཡིན་པར་ཐལ། རྟེན་དབང་
པོའི་ཁམས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཡིད་ཀྱི་དབང་པོ་ཡིན་
པའི་ཕྱིར་ཏེ། ཡིད་ཡིན་པའི་ཕྱིར། ཁ་ཅིག་ན་རེ། མིག་དབང་ཆོས་ཅན། གཟུགས་ཀྱི་
ཁམས་ཡིན་པར་ཐལ། གཟུགས་ཅན་གྱི་ཁམས་ཡིན་པའི་ཕྱིར། ཟེར་ན་མ་ཁྱབ། རྟགས་
གྲུབ་སྟེ། གཟུགས་ཅན་གྱི་ཁམས་བཅུ་པོ་གང་རུང་ཡིན་པའི་ཕྱིར་ཏེ། མིག་སོགས་
དབང་པོ་ལྔ་དང་གཟུགས་སོགས་དོན་ལྔ་པོ་གང་རུང་ཡིན་པའི་ཕྱིར། ཁྱབ་སྟེ། མཛོད་
ལས། དབང་དོན་དེ་དག་ཁོ་ན་ལ། །སྐྱེ་མཆེད་དང་ནི་ཁམས་བཅུར་འདོད། ཅེས་
གསུངས་པའི་ཕྱིར། རྩ་བར་འདོད་མི་ནུས་ཏེ། ཕྱིའི་ཁམས་མ་ཡིན་པའི་ཕྱིར་ཏེ། ནང་
གི་ཁམས་ཡིན་པའི་ཕྱིར། ཁོ་ན་རེ། བུམ་པའི་ལྡོག་པ་ཆོས་ཅན། རྟག་པའི་ཁམས་
ཡིན་པར་ཐལ། །ཆོས་ཀྱི་ཁམས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ།
འདུས་མ་བྱས་ཀྱི་ཆོས་ཡིན་པའི་ཕྱིར། ཁྱབ་སྟེ། འདུས་མ་བྱས་ཀྱི་ཆོས་ཡིན་ན། །

ཆོས་ཀྱི་ཁམས་ཡིན་པས་ཁྱབ་པའི་ཕྱིར། འདོད་མི་ནུས་ཏེ། རྟག་པའི་ཁམས་མེད་པའི་
ཕྱིར། ༈ །གསུམ་པ་སྐྱེ་མཆེད་བཤད་པ་ནི།
སྐྱེ་མཆེད་རྣམ་པ་བཅུ་གཉིས་ཏེ། །ཕྱི་ཡི་གཟུགས་ལ་སོགས་པ་དྲུག །
ནང་གི་མིག་སོགས་དྲུག་ཡིན་ནོ། །
ཞེས་པ་སྟེ། དོན་ནི། སེམས་སེམས་བྱུང་སྐྱེ་ཞིང་མཆེད་པའི་སྒོ་འབྱེད་པའི་
རིགས་སུ་གནས་པ། སྐྱེ་མཆེད་ཀྱི་མཚན་ཉིད། དེ་ལ་དབྱེ་ན། སྐྱེ་མཆེད་རྣམ་པ་བཅུ་
གཉིས་སུ་ཡོད་པ་ཡིན་ཏེ། ཕྱི་ཡི་སྐྱེ་མཆེད་ལ། གཟུགས་ཀྱི་སྐྱེ་མཆེད། ལ་སོགས་ཀྱི་
སྒྲས་བསྡུས་པ་སྒྲའི་སྐྱེ་མཆེད། དྲིའི་སྐྱེ་མཆེད། རོའི་སྐེ་མཆེད། རེག་བྱའི་སྐེ་མཆེད།
ཆོས་ཀྱི་སྐྱེ་མཆེད་དང་དྲུག །ནང་གི་སྐྱེ་མཆེད་ལ། མིག་གི་སྐྱེ་མཆེད། སོགས་ཀྱིས་
བསྡུས་པ་རྣ་བའི་སྐྱེ་མཆེད། སྣའི་སྐྱེ་མཆེད། ལྕེའི་སྐྱེ་མཆེད། ལུས་ཀྱི་སྐྱེ་མཆེད།
ཡིད་ཀྱི་སྐྱེ་མཆེད་དང་དྲུག་ཏུ་ཡོད་པ་ཡིན་ནོ། །ཁོ་ན་རེ། འདུས་མ་བྱས་ཀྱི་ནམ་མཁའ་
ཆོས་ཅན། །ནང་གི་སྐྱེ་མཆེད་ཡིན་པར་ཐལ། སྐྱེ་མཆེད་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། དེ་ཆོས་ཅན། སྐྱེ་མཆེད་ཡིན་པར་ཐལ། གཞི་གྲུབ་པའི་ཕྱིར། ཁྱབ་
སྟེ། གཞི་གྲུབ་ན་སྐྱེ་མཆེད་ཡིན་དགོས་པའི་ཕྱིར་ཏེ། མདོ་ལས། བྲམ་ཟེ་ཆོས་ཐམས་
ཅད་ཅེས་བྱ་བ་ནི། སྐྱེ་མཆེད་བཅུ་གཉིས་ཀྱི་ཚིག་ལ་གདགས་སོ། །ཞེས་གསུངས་པའི་
ཕྱིར། རྩ་བར་འདོད་མི་ནུས་ཏེ། ཕྱིའི་སྐྱེ་མཆེད་ཡིན་པའི་ཕྱིར་ཏེ། ཆོས་ཀྱི་སྐྱེ་མཆེད་
ཡིན་པའི་ཕྱིར། །མ་གྲུབ་ན། དེ་ཆོས་ཅན། དེར་ཐལ། རྟག་པ་ཡིན་པའི་ཕྱིར། ཁྱབ་སྟེ།
རྟག་པ་ཡིན་ན། ཆོས་ཀྱི་སྐྱེ་མཆེད་ཡིན་དགོས་པའི་ཕྱིར་ཏེ། ཐུན་མོང་བསྡུས་གྲྭ་ལས།
རྟག་པ་ཡིན་ན། ཆོས་ཀྱི་སྐྱེ་མཆེད་ཡིན་པས་ཁྱབ། ཅེས་གསུངས་པའི་ཕྱིར། ཁ་ཅིག་
ན་རེ། ཤི་བའི་ལུས་ཆོས་ཅན། ལུས་ཀྱི་སྐྱེ་མཆེད་ཡིན་པར་ཐལ། ལུས་ཡིན་པའི་ཕྱིར།
ཟེར་ན་མ་ཁྱབ། རྟགས་གྲུབ་སྟེ། རྣམ་འགྲེལ་ལས། ལུས་ནི་གནས་པ་ཉིད་ན་

རྒྱན་མཆག
༦
G
སེམས། །ལྡོག་པ་མེད་པར་ཐལ་བར་འགྱུར། ཞེས་གསུངས་པའི་ཕྱིར། འདོད་མི་ནུས་
ཏེ། ལུས་དབང་མ་ཡིན་པའི་ཕྱིར་ཏེ། རྒྱུད་ཀྱིས་བསྡུས་པ་མ་ཡིན་པའི་ཕྱིར། དེ་ལྟ་
བུའི་ཕུང་ཁམས་སྐྱེ་མཆེད་གསུམ་སོ་སོའི་སྒྲ་དོན་ཇི་ལྟར་ཡིན་ཞེ་ན། དེ་ཡོད་དེ། དུ་མ་
སྤུངས་པས་ན་ཕུང་པོ། སྐྱེ་ཞིང་མཆེད་པས་ན་སྐྱེ་མཆེད། རིགས་ཀྱི་དོན་ཡིན་པས་ན་
ཁམས་ཞེས་བརྗོད་པའི་ཕྱིར་ཏེ། མཛོད་ལས། སྤུངས་དང་སྐྱེ་སྒོ་རིགས་ཀྱི་དོན། །ཕུང་
པོ་སྐྱེ་མཆེད་ཁམས་ཞེས་བྱ། །ཞེས་གསུངས་པའི་ཕྱིར། འོ་ན་ཕུང་པོ་ལ་ལྔ། སྐྱེ་
མཆེད་ལ་བཅུ་གཉིས། ཁམས་ལ་བཅོ་བརྒྱད་བསྟན་པ་ལ་དགོས་པ་ཅི་ཡོད་ཅེ་ན། དེ་
ལྟར་བསྟན་པ་ལ་དགོས་པ་ཡོད་དེ། རྨོངས་པ་རྣམ་པ་གསུམ་བཟློག་པར་བྱ་བའི་ཕྱིར་
དང༌། དབང་པོ་རྣོ་འབྲིང་རྟུལ་གསུམ་རྗེས་སུ་བཟུང་བར་བྱ་བའི་ཕྱིར་དང༌། བསྡུས་
འབྲིང་རྒྱས་པར་འདོད་པ་རྗེས་སུ་བཟུང་བར་བྱ་བའི་ཕྱིར་དུ་དེ་ལྟར་བསྟན་པ་ཡིན་པའི་
ཕྱིར་ཏེ། མཛོད་ལས། རྨོངས་དབང་འདོད་རྣམ་གསུམ་གྱི་ཕྱིར། །ཕུང་པོ་ལ་སོགས་
གསུམ་བསྟན་ཏོ། ཞེས་གསུངས་པའི་ཕྱིར། ༈ །གསུམ་པ་སྡེ་ཚན་གསུམ་པའི་སྐབས་
ཀྱི་དབྱེ་བ་ལ་གཉིས། རྒྱུད་ཀྱིས་བསྡུས་པ་དང་མ་བསྡུས་པའི་ཆོས་སྣ་ཚོགས་དབྱེ་བ་
དང་། དགེ་མི་དགེ་ལུང་མ་བསྟན་གྱི་ཆོས་གསུམ་དབྱེ་བའོ། །དང་པོ་ནི།
ཡང་ན་མཚན་ཉིད་གསུམ་ཡོད་དེ། །ཀུན་བརྟགས་གཞན་དབང་ཡོངས་གྲུབ་བོ། །
ཡང་ན་ཀུན་རྫོབ་དོན་དམ་གཉིས། །གཞན་ཡང་རང་མཚན་སྤྱི་མཚན་གཉིས། །
སྒྲ་ཡི་དངོས་ཡུལ་ཡིན་མིན་གཉིས། །འདྲ་བ་ཐུན་མོང་ཡིན་མིན་གཉིས། །
ཟག་བཅས་ཟག་མེད་གཉིས་སོགས་དབྱེ།
ཞེས་པ་སྟེ། དོན་ནི། ཡང་ན་ཤེས་བྱ་ལ་དབྱེ་ན། རང་གི་མཚན་ཉིད་ཀྱིས་གྲུབ་
པའི་ཆོས་གསུམ་དུ་དབྱེར་ཡོད་དེ། ཀ་བའི་ལྡོག་པ་ལྟ་བུ་ཀུན་བརྟགས་དང༌། ཀ་བ་ལྟ་
བུ་གཞན་དབང་དང༌། ཀ་བ་གང་ཟག་གི་བདག་མེད་ལྟ་བུ་ཡོངས་གྲུབ་བོ་ཞེས་དེ་གསུམ་

༠
དུ་དབྱེར་ཡོད་པའི་ཕྱིར། ཡང་ན་དེ་ལ་དབྱེ་ན། ཀུན་རྫོབ་བདེན་པ་དང༌། དོན་དམ་
བདེན་པ་གཉིས་ཡོད་དེ། རྟག་པ་ལྟ་བུ་ཀུན་རྫོབ་བདེན་པ་དང༌། མི་རྟག་པ་ལྟ་བུ་དོན་
དམ་བདེན་པ་ཡིན་པའི་ཕྱིར། གཞན་ཡང་དེ་ལ་དབྱེ་ན། རང་མཚན་དང་སྤྱི་མཚན་
གཉིས་ཡོད་དེ། གཟུགས་ལྟ་བུ་རང་མཚན་དང་གཟུགས་ཀྱི་ལྡོག་པ་ལྟ་བུ་སྤྱི་མཚན་
ཡིན་པའི་ཕྱིར། ཡང་དེ་ལ་དབྱེ་ན། རྗོད་བྱེད་ཀྱི་སྒྲ་ཡི་དངོས་ཡུལ་ཡིན་པ་དང་མིན་པ་
གཉིས་ཡོད་དེ། སྤྱི་མཚན་རྣམས་རང་སྣང་ཡུལ་དུ་བྱེད་པའི་རྟོག་པ་ལ་སྣང་བ་ལྟར་རྗོད་
བྱེད་ཀྱི་སྒྲའི་དངོས་ཡུལ་ཏེ་དེའི་བརྗོད་བྱ་ཡིན་པ་དང༌། རང་མཚན་རྣམས་རང་སྣང་
ཡུལ་དུ་བྱེད་པའི་རྟོག་པ་ལ་སྣང་བ་ལྟར་རྗོད་བྱེད་ཀྱི་སྒྲའི་དངོས་ཡུལ་མ་ཡིན་པ་སྟེ་དེའི་
བརྗོད་བྱ་མ་ཡིན་པ་ཡིན་པའི་ཕྱིར་ཏེ། རྣམ་འགྲེལ་ལས། སྒྲ་ཡི་ཡུལ་དང་ཡུལ་མིན་
ཕྱིར། ཞེས་གསུངས་པའི་ཕྱིར། ཡང་དེ་ལ་དབྱེ་ན། འདྲ་བ་ཐུན་མོང་བ་ཡིན་པ་དང༌།
མི་འདྲ་བ་ཐུན་མོང་མིན་པ་གཉིས་ཡོད་དེ། སྤྱི་མཚན་རྣམས་འདྲ་བ་སྟེ་རང་སྣང་ཡུལ་དུ་
བྱེད་པའི་རྟོག་པ་ལ་ཐུན་མོང་བར་སྣང་བ་དང༌། རང་མཚན་རྣམས་མི་འདྲ་བ་སྟེ་རང་
སྣང་ཡུལ་དུ་བྱེད་པའི་མངོན་སུམ་ལ་ཐུན་མོང་མ་ཡིན་པར་སྣང་བའི་ཕྱིར་ཏེ། རྣམ་
འགྲེལ་ལས། འདྲ་དང་མི་འདྲ་ཉིད་ཕྱིར་དང༌། ཞེས་གསུངས་པའི་ཕྱིར། འདྲ་བ་དང་
ཀུན་རྫོབ་ཏུ་ཡོད་པ་དོན་གཅིག་ཅིང༌། མི་འདྲ་བ་དང་དོན་དམ་དུ་ཡོད་པ་དོན་གཅིག་པ་
ཡིན་ཏེ། ལྷ་དབང་བློའི་འགྲེལ་པ་ལས། དེ་ལྟར་ན་མི་འདྲ་བ་གང་ཡིན་པ་དེ་ནི་དོན་དམ་
པར་ཡོད་པ་ཡིན་ཞིང་། འདྲ་བ་ནི་ཀུན་རྫོབ་ཏུ་ཡོད་པ་ཡིན་ནོ། ཞེས་གསུངས་པའི་
ཕྱིར། ཐུན་མོང་བསྡུས་གྲྭ་ལས་ནི། ཁ་ཅིག །ཐུན་མོང་གི་ཆོས་ཡིན་ན། དངོས་མེད་
ཡིན་པས་ཁྱབ་ཟེར་ན། བུམ་པ་ཆོས་ཅན། ཐལ་ཕྱིར་ཏེ། རང་གི་གསལ་བ་དུ་མ་ལ་
རྗེས་འགྲོ་བྱེད་པ་ཡིན་པའི་ཕྱིར་ཏེ། ཁྱོད་ཡིན་པ་དུ་མ་ཡོད་པའི་ཕྱིར། རྩ་བར་འདོད་མི་
ནུས་ཏེ། དོན་བྱེད་ནུས་པ་ཡིན་པའི་ཕྱིར། ཞེས་གསུངས། ཡང་དེ་ལ་དབྱེ་ན། ཟག་

བཅས་དང་ཟག་མེད་གཉིས་ཡོད་དེ། རང་རྒྱུ་ལས་དང་ཉོན་མོངས་པས་གཞན་དབང་ཅན་
གྱི་སྡུག་བདེན་དང་ཀུན་འབྱུང་བདེན་པ་ལྟ་བུ་ཟག་བཅས་དང༌། རྣམ་མཁྱེན་དང་སངས་
འཕགས་ལྟ་བུ་ཟག་མེད་ཡིན་པའི་ཕྱིར། ལུང་གི་རྗེས་འབྲང་གི་མདོ་སྡེ་པའི་ལུགས་ལ་
ལམ་བདེན་མ་ཡིན་པའི་འདུས་བྱས་རྣམས་ཟག་བཅས་དང༌། ལམ་བདེན་ཟག་མེད་ཀྱི་
ཆོས་ཡིན་ཏེ། ལམ་བདེན་དུ་མ་གཏོགས་པའི་འདུས་བྱས་རྣམས་དམིགས་པ་དང་
མཚུངས་ལྡན་གང་རུང་གི་སྒོ་ནས་ཟག་པ་རྣམས་ཀུན་ཏུ་རྒྱས་སུ་རུང་བའི་ཆོས་དང་། ལམ་
བདེན་དེ་གང་རུང་གི་སྒོ་ནས་ཟག་པ་རྣམས་ཀུན་ཏུ་རྒྱས་སུ་མི་རུང་བའི་ཆོས་ཡིན་པའི་
ཕྱིར་ཏེ། མཛོད་ལས། ལམ་མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་
དེ་དག་ལ། །ཟག་རྣམས་ཀུན་ཏུ་རྒྱས་པར་གྱུར། །ཟག་མེད་ལམ་གྱི་བདེན་པ་དང་།
ཞེས་གསུངས་པའི་ཕྱིར། སོགས་དབྱེ་ཞེས་པའི་སྒྲས་བསྡུས་པ་ཡང་དེ་ལ་དབྱེ་ན།
རང་རྒྱུ་བརྡ་དྲན་པ་ལ་བལྟོས་པའི་བློའི་གཟུང་ཡུལ་དང༌། དེ་ལ་མི་བལྟོས་པའི་བློའི་
གཟུང་ཡུལ་གཉིས་ཡོད་དེ། སྤྱི་མཚན་རྣམས་རྒྱུ་མཚན་གཞན་རང་རྒྱུ་བརྡ་དང་བརྗོད་
འདོད་ཀྱི་རྩོལ་བ་ལ་བལྟོས་པའི་རྟོག་པའི་བློའི་གཟུང་ཡུལ་དང་། རང་མཚན་རྣམས་དེ་
ལ་མི་བལྟོས་པའི་རྟོག་མེད་ཀྱི་བློའི་གཟུང་ཡུལ་ཡིན་པའི་ཕྱིར་ཏེ། རྣམ་འགྲེལ་ལས།
རྒྱུ་མཚན་གཞན་ནི་ཡོད་པ་ན། །བློ་ནི་ཡོད་དང་མེད་ཕྱིར་རོ། །ཞེས་གསུངས་པའི་ཕྱིར།
ཡང་དེ་ལ་དབྱེ་ན། དོན་དམ་པར་དོན་བྱེད་ནུས་པ་དང༌། དོན་དམ་པར་དོན་བྱེད་མི་
ནུས་པའི་ཆོས་གཉིས་ཡོད་དེ། རང་མཚན་རྣམས་དང་པོ་དང་སྤྱི་མཚན་རྣམས་གཉིས་
པ་ཡིན་པའི་ཕྱིར་ཏེ། རྣམ་འགྲེལ་ལས། དོན་བྱེད་ནུས་དང་མི་ནུས་ཕྱིར། ཞེས་
གསུངས་པའི་ཕྱིར། ༈ གཉིས་པ་དགེ་མི་དགེ་ལུང་མ་བསྟན་གྱི་ཆོས་གསུམ་དུ་དབྱེ་བ་
ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
གཞན་ཡང་དགེ་སོགས་གསུམ་ཡོད་དེ།

ཞེས་པ་སྟེ། དོན་ནི། གཞན་ཡང་ཤེས་བྱ་ལ་དབྱེ་ན། དགེ་བ་དང༌། སོགས་སྒྲས་
བསྡུས་པ་མི་དགེ་བ་དང༌། ལུང་མ་བསྟན་གསུམ་ཡོད་དེ། གཞི་གྲུབ་ན་དེ་གསུམ་གང་
རུང་ཡིན་དགོས་པའི་ཕྱིར། །གཉིས་པ་རྒྱས་པར་བཤད་པ་ལ་གསུམ། བླང་བྱ་རྣམ་བྱང་
དགེ་བའི་ཕྱོགས་ཀྱི་ཆོས་དབྱེ་བ། དོར་བྱ་ཀུན་ནས་ཉོན་མོངས་ཕྱོགས་ཀྱི་ཆོས་དབྱེ་བ།
ལུང་མ་བསྟན་གྱི་ཆོས་དབྱེ་བའོ། །དང་པོ་ལ་གསུམ། མདོའི་ཕྱོགས་ཀྱི་ཆོས་དབྱེ་བ།
སྔགས་ཀྱི་ཕྱོགས་ཀྱི་ཆོས་དབྱེ་བ། འབྲས་བུའི་ཕྱོགས་ཀྱི་ཆོས་དབྱེ་བའོ། །དང་པོ་ལ་
གཉིས། རྟོགས་པའི་ཆོས་ཀྱི་དབྱེ་བ་དང༌། ལུང་གི་ཆོས་ཀྱི་དབྱེ་བའོ། །དང་པོ་ནི།
རྣམ་བྱང་དགེ་བའི་ཕྱོགས་ལ་ཡང་། །ལུས་ངག་ཡིད་ཀྱི་དགེ་བཅུ་དང༌། །
བསོད་ནམས་བྱ་བ་རྣམ་གསུམ་དང༌། །ལམ་ལ་ལྔ་གསུམ་བཅོ་ལྔ་དང༌། །
བྱང་ཆུབ་ཕྱོགས་ཆོས་སུམ་ཅུ་བདུན། །ཕ་རོལ་ཕྱིན་པ་དྲུག་དང་བཅུ། །
འདྲེས་དང་མ་འདྲེས་ཡོན་ཏན་དང༌། །
ཞེས་པ་སྟེ། དོན་ནི། རྣམ་བྱང་དགེ་བའི་ཕྱོགས་ལ་ཡང་མང་དུ་ཡོད་པ་
ལས། །ལུང་དུ་བསྟན་པ་གང་ཞིག །རྣམ་པར་དཀར་བའི་ཆོས་སུ་དམིགས་པ། །དགེ་
བའི་མཚན་ཉིད། དེ་ལ་དབྱེ་ན། ལུས་ངག་ཡིད་ཀྱི་དགེ་བ་བཅུ་ཡོད་དེ། །སྲོག་གཅོད།
མ་བྱིན་ལེན། ལོག་གཡེམ་སྤོང་བའི་དགེ་བ་སྟེ་ལུས་ཀྱི་དགེ་བ་གསུམ་དང༌། །རྫུན། ཕྲ་
མ། ཚིག་རྩུབ། ངག་བཀྱལ་སྤོང་བའི་དགེ་བ་སྟེ་ངག་གི་དགེ་བ་བཞི་དང་། བརྣབ་
སེམས། གནོད་སེམས། ལོག་ལྟ་སྤོང་བའི་དགེ་བ་སྟེ་ཡིད་ཀྱི་དགེ་བ་གསུམ་དང་བཅུ་
ཡོད་པའི་ཕྱིར། བསོད་ནམས་བྱ་བ་རྣམ་པ་གསུམ་ཡོད་དེ། སྦྱིན་པ་ལས་བྱུང་བའི
བསོད་ནམས་བྱ་བའི་དངོས་པོ། །ཚུལ་ཁྲིམས་ལས་བྱུང་བའི་བསོད་ནམས་བྱ་བའི་
དངོས་པོ། བསྒོམ་པ་ལས་བྱུང་བའི་བསོད་ནམས་བྱ་བའི་དངོས་པོ་དང་གསུམ་པོ་དེ་དེ་
ཡིན་པའི་ཕྱིར། །ཡང་ན། དེ་གསུམ་ཡོད་དེ། ལུས་ཀྱི་དགེ་བ་དང་ལྡན་པའི་བྱ་བ།

ངག་གི་དགེ་བ་བ་དང་ལྡན་པའི་བྱ་བ། ཡིད་ཀྱི་དགེ་བ་དང་ལྡན་པའི་བྱ་བ་གསུམ་པོ་དེ་
དེ་ཡིན་པའི་ཕྱིར། །མངོན་རྟོགས་སུ་དམིགས་པ། ལམ་གྱི་མཚན་ཉིད། ལམ་ལ་དབྱེ་
ན། ལྔ་གསུམ་བཅོ་ལྔ་ཡོད་དེ། ཉན་ཐོས་ཀྱི་ཚོགས་ལམ། སྦྱོར་ལམ། མཐོང་ལམ།
སྒོམ་ལམ། མི་སློབ་ལམ་སྟེ་ཉན་ཐོས་ཀྱི་ལམ་ལྔ་དང༌། རང་རྒྱལ་གྱི་ཚོགས་ལམ། སྦྱོར་
ལམ། མཐོང་ལམ། སྒོམ་ལམ། མི་སློབ་ལམ་སྟེ་རང་རྒྱལ་གྱི་ལམ་ལྔ་དང༌། །ཐེག་ཆེན་
གྱི་ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་ལམ་སྟེ་ཐེག་ཆེན་གྱི་
ལམ་ལྔ་དང་བཅས་པ་རྣམས་སུ་ཡོད་པའི་ཕྱིར། བྱང་ཆུབ་ཀྱི་ངོ་བོ་ཟད་མི་སྐྱེའི་ཡེ་ཤེས་
དེ་ཐོབ་བྱེད་ཀྱི་ལམ་དེ་དང་ཕྱོགས་མཐུན་པའི་ཆ་ནས་བཞག་པའི་མངོན་རྟོགས་སུ་དམིགས་
པ། བྱང་ཆུབ་ཀྱི་ཕྱོགས་དང་མཐུན་པའི་ཆོས་ཀྱི་མཚན་ཉིད། །བྱང་ཆུབ་ཀྱི་ཕྱོགས་དང་
མཐུན་པའི་ཆོས་ལ་དབྱེ་ན། སུམ་ཅུ་རྩ་བདུན་ཡོད་དེ། དྲན་པ་ཉེར་གཞག་བཞི། ཡང་
དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་
ཡན་ལག་བདུན། འཕགས་པའི་ལམ་ཡན་ལག་བརྒྱད་རྣམས་སུ་ཡོད་པའི་ཕྱིར། །དྲན་པ་
ཉེར་གཞག་བཞི་ཡོད་དེ། ལུས་དྲན་པ་ཉེར་གཞག །ཚོར་བ་དྲན་པ་ཉེར་གཞག །སེམས་
དྲན་པ་ཉེར་གཞག །ཆོས་དྲན་པ་ཉེར་གཞག་རྣམས་དེ་ཡིན་པའི་ཕྱིར། ཡང་དག་སྤོང་བ་
བཞི་ཡོད་དེ། མི་དགེ་བ་སྐྱེས་ཟིན་སྤོང་བའི་ཡང་དག་སྤོང་བ། མ་སྐྱེས་པ་མི་སྐྱེད་པའི་
དེ། དགེ་བ་མ་སྐྱེས་པ་སྐྱེད་པ་དེ། སྐྱེས་པ་མི་ཉམས་པར་སྤེལ་བའི་ཡང་དག་སྤོང་བ་
རྣམས་དེ་ཡིན་པའི་ཕྱིར། རྫུ་འཕྲུལ་གྱི་རྐང་པ་བཞི་ཡོད་དེ། བདུན་པའི་རྫུ་འཕྲུལ་གྱི
རྐང་པ། བརྩོན་འགྲུས་ཀྱི་དེ། སྤྱོད་པའི་དེ། སེམས་ཀྱི་རྫུ་འཕྲུལ་གྱི་རྐང་པ་རྣམས་དེ་
ཡིན་པའི་ཕྱིར། དབང་པོ་ལྔ་ཡོད་དེ། དད་པའི་དབང་པོ། བརྩོན་འགྲུས་ཀྱི་དབང་པོ།
དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ་རྣམས་དེ་ཡིན་
པའི་ཕྱིར། སྟོབས་ལྔ་ཡོད་དེ། དད་པའི་སྟོབས། བརྩོན་འགྲུས་ཀྱི་སྟོབས། དྲན་པའི་

སྟོབས། ཏིང་ངེ་འཛིན་གྱི་སྟོབས། ཤེས་རབ་ཀྱི་སྟོབས་རྣམས་དེ་ཡིན་པའི་ཕྱིར། བྱང་
ཆུབ་ཀྱི་ཡན་ལག་བདུན་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག །ཆོས་རབ་ཏུ་
རྣམ་འབྱེད་ཡང་དག་བྱང་ཆུབ་ཀྱི་ཡན་ལག །བརྩོན་འགྲུས་ཡང་དག་བྱང་ཆུབ་ཀྱི་ཡན་
ལག །དགའ་བ་ཡང་དག་བྱང་ཆུབ་ཀྱི་ཡན་ལག །ཤིན་ཏུ་སྦྱངས་པ་ཡང་དག་བྱང་ཆུབ་
ཀྱི་ཡན་ལག །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག །བཏང་སྙོམས་ཡང་དག་
བྱང་ཆུབ་ཀྱི་ཡན་ལག་རྣམས་དེ་ཡིན་པའི་ཕྱིར། འཕགས་པའི་ལམ་ཡན་ལག་བརྒྱད་
ཡོད་དེ། ཡང་དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག །ཡང་དག་
པའི་ལས་ཀྱི་མཐའ། ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་
པ། ཡང་དག་པའི་ཏིང་ངེ་འཛིན་རྣམས་དེ་ཡིན་པའི་ཕྱིར། ཁྱད་ཆོས་བཞིས་ཁྱད་པར་དུ་
བྱས་པའི་མཐར་ཐུག་གི་མཁྱེན་པར་དམིགས་པ། ཕ་རོལ་ཏུ་ཕྱིན་པའི་མཚན་ཉིད། །ཕ་
རོལ་ཏུ་ཕྱིན་པ་ལ་དབྱེ་ན་སྦྱིན་པའི་ཕ་རོལ་དུ་ཕྱིན་པ། ཚུལ་ཁྲིམས་ཀྱི་ཕ་རོལ་ཏུ་ཕྱིན་
པ། བཟོད་པའི་ཕ་རོལ་ཏུ་ཕྱིན་པ། བརྩོན་འགྲུས་ཀྱི་ཕ་རོལ་ཏུ་ཕྱིན་པ། བསམ་གཏན་
གྱི་ཕ་རོལ་ཏུ་ཕྱིན་པ། ཤེས་རབ་ཀྱི་ཕ་རོལ་ཏུ་ཕྱིན་པ་སྟེ་ཕར་ཕྱིན་དྲུག་དང༌། དེའི་སྟེང་
དུ་སྟོབས་ཀྱི་ཕ་རོལ་ཏུ་ཕྱིན་པ་དང༌། ཐབས་ཀྱི་ཕ་རོལ་ཏུ་ཕྱིན་པ། སྨོན་ལམ་གྱི་ཕ་རོལ་
ཏུ་ཕྱིན་པ། །ཡེ་ཤེས་ཀྱི་ཕ་རོལ་ཏུ་ཕྱིན་པ་བཞི་བསྣན་པའི་ཕར་ཕྱིན་བཅུ་ཡོད་པའི་
ཕྱིར། །ཁྱད་ཆོས་བཞི་ནི། སངས་འཕགས་ཁོ་ན་ལ་ཡོད་པ། དྲི་མ་མ་ལུས་པར་སྤངས་
པ། ངོ་བོ་ཡེ་ཤེས་ཡིན་པ། བདེན་སྟོང་སྒྱུ་མ་ལྟ་བུའི་རྣམ་པ་ཅན་ཡིན་པ་རྣམས་སོ། །
ཉན་རང་བྱང་སེམས་དང་ཐུན་མོང་བའི་རྣམ་པ་བྱང་ཕྱོགས་སོ་བདུན་སོགས་འདྲེས་
པའི་ཡོན་ཏན་དང༌། སངས་འཕགས་ཀྱི་རྒྱུད་ཀྱིས་བསྡུས་པའི་ཐུན་མོང་མ་ཡིན་པའི་
ཡོན་ཏན་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམས་མ་འདྲེས་པའི་ཡོན་ཏན་
ཡིན་པས་དེ་རྣམས་དང་ལྡན་པ་ནི་རྟོགས་པའི་ཡོན་ཏན་དང་ལྡན་པ་ཡིན་ནོ། ༈ །གཉིས་

པ་ལུང་གི་ཆོས་ཀྱི་དབྱེ་བ་ནི།
ཆོས་ཕུང་བརྒྱད་ཁྲི་བཞི་སྟོང་དང༌། །གསུང་རབ་ཡན་ལག་བཅུ་གཉིས་དང༌། །
འདུལ་མངོན་མདོ་སྡེ་སྡེ་སྣོད་གསུམ།
།བརྗོད་བྱ་ལྷག་པའི་བསླབ་པ་གསུམ།
ཞེས་པ་སྟེ། དོན་ནི། ལུང་གི་ཆོས་སངས་རྒྱས་ཀྱི་བཀའ་དེ་ལ་རྒྱས་པར་དབྱེ་ན། ཆོས་
ཀྱི་ཕུང་པོ་བརྒྱད་ཁྲི་བཞི་སྟོང་ཡོད་དེ། གདུལ་བྱ་འདོད་ཆགས་ལ་སྤྱོད་པ་ཉི་ཁྲི་ཆིག་
སྟོང་གི་གཉེན་པོར་གསུངས་པའི་ཆོས་ཀྱི་ཕུང་པོ་ཉི་ཁྲི་ཆིག་སྟོང༌། ཞེ་སྡང་ལ་སྤྱོད་པ་
ཉི་ཁྲི་ཆིག་སྟོང་གི་གཉེན་པོར་གསུངས་པའི་ཆོས་ཀྱི་ཕུང་པོ་ཉི་ཁྲི་ཆིག་སྟོང་། གཏི་
མུག་ལ་སྤྱོད་པ་ཉི་ཁྲི་ཆིག་སྟོང་གི་གཉེན་པོར་གསུངས་པའི་ཆོས་ཀྱི་ཕུང་པོ་ཉི་ཁྲི་ཆིག་
སྟོང་། དུག་གསུམ་ཆ་མཉམ་ལ་སྤྱོད་པ་ཉི་ཁྲི་ཆིག་སྟོང་གི་གཉེན་པོར་གསུངས་པའི་།
ཆོས་ཀྱི་ཕུང་པོ་ཉི་ཁྲི་ཆིག་སྟོང་དང་བཅས་པ་རྣམས་སུ་ཡོད་པའི་ཕྱིར། ཉོན་མོངས་པ་
བརྒྱད་ཁྲི་བཞི་སྟོང་གང་ཡང་རུང་བའི་གཉེན་པོ་ཆ་ཚང་བར་སྟོན་པའི་རྒྱལ་བའི་གསུང་
རབ་དེ། ཆོས་ཕུང་གཅིག་གི་མཚན་ཉིད། དེ་ལྟར་ཡིན་ཏེ། དེ་ལྟར་སྟོན་པའི་རྒྱལ་བའི་
གསུང་རབ་གཅིག་ལ་ཆོས་ཕུང་གཅིག་གི་ཚད་དུ་འཇོག་པའི་ཕྱིར་ཏེ། མཛོད་ལས།
སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། ཞེས་
གསུངས་པའི་ཕྱིར། ཡང་རྒྱལ་བའི་གསུང་རབ་དེ་ལ། ཡན་ལག་བཅུ་གཉིས་སུ་ཡོད་དེ།
མདོ་སྡེའི་སྡེ། དབྱངས་ཀྱིས་བསྙད་པའི་སྡེ། ལུང་དུ་བསྟན་པའི་སྡེ། ཚིགས་སུ་བཅད་
པའི་སྡེ། ཆེད་དུ་བརྗོད་པའི་སྡེ། རྟོགས་པ་བརྗོད་པའི་སྡེ། དེ་ལྟར་བྱུང་བའི་སྡེ། གླིང་
གཞིའི་སྡེ། ཤིན་ཏུ་རྒྱས་པའི་སྡེ། སྐྱེས་པ་རབས་ཀྱི་སྡེ། གཏན་ལ་དབབ་པའི་སྡེ། རྨད་
དུ་བྱུང་བའི་ཆོས་ཀྱི་སྡེ་དང་བཅུ་གཉིས་སུ་ཡོད་པའི་ཕྱིར། དེ་ཡང་བསྡུ་ན་གསུམ་དུ་
ཡོད་དེ། ལྷག་པ་ཚུལ་ཁྲིམས་ཀྱི་བསླབ་པ་བརྗོད་བྱའི་གཙོ་བོར་བྱས་ནས་སྟོན་པ་འདུལ་
བའི་སྡེ་སྣོད། ལྷག་པ་ཤེས་རབ་ཀྱི་བསླབ་པ་བརྗོད་བྱའི་གཙོ་བོར་བྱས་ནས་སྟོན་པ་

མངོན་པའི་སྡེ་སྣོད། །ལྷག་པ་ཏིང་ངེ་འཛིན་གྱི་བསླབ་པ་བརྗོད་བྱའི་གཙོ་བོར་བྱས་ནས་
སྟོན་པ་མདོ་སྡེའི་སྡེ་སྣོད་དང་སྡེ་སྣོད་གསུམ་དུ་ཡོད་པའི་ཕྱིར། །དེ་གསུམ་གྱི་བརྗོད་བྱ་
ཡོད་དེ། ལྷག་པ་ཚུལ་ཁྲིམས་ཀྱི་བསླབ་པ་དེ་འདུལ་བའི་སྡེ་སྣོད་ཀྱི་བརྗོད་བྱ་དང༌། ལྷག་
པ་ཤེས་རབ་ཀྱི་བསླབ་པ་དེ་མངོན་པའི་སྡེ་སྣོད་ཀྱི་བརྗོད་བྱ་དང༌། ལྷག་པ་ཏིང་ངེ་འཛིན་
གྱི་བསླབ་པ་དེ་མདོ་སྡེའི་སྡེ་སྣོད་ཀྱི་བརྗོད་བྱ་སྟེ་ལྷག་པའི་བསླབ་པ་གསུམ་པོ་དེ་དེ་ཡིན་
པའི་ཕྱིར། ༈།གཉིས་པ་སྔགས་ཀྱི་ཕྱོགས་ཀྱི་ཆོས་དབྱེ་བ་ལ་གཉིས། ལུང་གི་ཆོས་
བཤད་པ་དང༌། རྟོགས་པའི་ཆོས་བཤད་པའོ། །དང་པོ་ནི།
བྱ་སྤྱོད་རྣལ་འབྱོར་བླ་མེད་དེ། །གསང་སྔགས་རྒྱུད་སྡེ་རྣམ་པ་བཞི། །
ཞེས་པ་སྟེ། དོན་ནི། སྔགས་ཀྱི་རྒྱུད་དེ་ལ། ཕྱིའི་བྱ་བ་དང་ནང་ལྷའི་རྣལ་འབྱོར་
གཉིས་ཀྱི་ནང་ནས་ཕྱིའི་བྱ་བ་གཙོ་བོར་སྤྱོད་ཅིང༌། བསྒོམས་པའི་ལྷ་མོ་དང་ཕན་ཚུན་
བལྟས་པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་
པའི་བྱ་རྒྱུད། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཆ་མཉམ་དུ་སྤྱོད་ཅིང་། བསྒོམས་
པའི་ལྷ་མོ་དང་ཕན་ཚུན་རྒོད་པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་
བྱ་ལ་གཙོ་བོར་གསུངས་པའི་སྤྱོད་རྒྱད། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་
ནང་ནས་ནང་ལྷའི་རྣལ་འབྱོར་གཙོ་བོར་སྤྱོད་ཅིང་། བསྒོམས་པའི་ལྷ་མོ་དང་ཕན་ཚུན་
ལག་བཅངས་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་
གསུངས་པའི་རྣལ་འབྱོར་རྒྱུད། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་
ནང་ལྷའི་རྣལ་འབྱོར་གཙོ་བོར་སྤྱོད་ཅིང་། དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་
པའི་གདུལ་བྱ་ལ་གཙོ་བོར་གསུངས་པའི་རྣལ་འབྱོར་བླ་ན་མེད་པའི་རྒྱུད་དེ་གསང་སྔགས་
ཀྱི་རྒྱུད་སྡེ་རིན་པོ་ཆེ་རྣམ་པ་བཞིའོ། །གསང་བ་སྤྱི་རྒྱུད་དང༌། ལེགས་གྲུབ་ཀྱི་རྒྱུད་
དང༌། དཔུང་བཟང་གི་ཞུས་པའི་རྒྱུད་ལྟ་བུ་བྱ་རྒྱུད་དང༌། རྣམ་སྣང་མངོན་བྱང་གི་རྒྱུད་

ལྟ་བུ་སྤྱོད་རྒྱུད་དང་། དེ་ཉིད་བསྡུས་པའི་རྒྱུད་དང༌། རྒྱུད་རྡོ་རྗེ་རྩེ་མོ་ལྟ་བུ་རྣལ་འབྱོར་
རྒྱུད་དང༌། གསང་བ་འདུས་པ་དང༌། བདེ་མཆོག་གི་རྒྱུད་ལྟ་བུ་རྣལ་འབྱོར་བླ་མེད་ཀྱི་
རྒྱུད་ཡིན་ནོ། ༈ །གཉིས་པ་རྟོགས་པའི་ཆོས་བཤད་པ་ནི།
སྨིན་བྱེད་བུམ་པའི་དབང་སོགས་བཞི། །གྲོལ་བྱེད་བསྐྱེད་རྫོགས་རིམ་པ་གཉིས།
འབྲས་བུ་སྐུ་བཞི་ཡེ་ཤེས་ལྔ།
ཞེས་པ་སྟེ། དོན་ནི། རྒྱུད་སྨིན་པར་བྱེད་པའི་དབང་དེ་ལ་རྒྱུད་སྡེ་བཞི་ལ་མང་
ཉུང་མི་འདྲ་བ་ཡོད་དེ། །བྱ་རྒྱུད་ཀྱི་དབང་ལ་ཆུ་དང་ཅོད་པན་གྱི་དབང་གཉིས། སྤྱོད་
རྒྱུད་ཀྱི་དེ་ལ་ཆུ་དང༌། ཅོད་པན་དང༌། རྡོ་རྗེ་དང༌། དྲིལ་བུ་དང༌། མིང་གི་དབང་དང་ལྔ།
རྣལ་འབྱོར་རྒྱུད་ཀྱི་དེ་ལ།ཆུ་དབང་དང༌། ཅོད་པན་དང༌། རྡོ་རྗེ་དང༌། དྲིལ་བུ་དང་།
མིང་དང༌། རྡོ་རྗེ་སློབ་དཔོན་གྱི་དབང་དང་དྲུག་གོ །རྣལ་འབྱོར་བླ་མེད་ཀྱི་དབང་ལ།
ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་ཅིང་ལམ་བསྐྱེད་རིམ་ཡན་ལག་དང་
བཅས་པ་བསྒོམ་པ་ལ་དབང་བའི་བུམ་པའི་དབང༌། སོགས་སྒྲས་བསྡུས་པ་རླུང་སྔགས་
སོ་སོར་སྣང་ཞིང་ཞེན་པའི་དྲི་མ་འཁྲུད་ཅིང་ཀུན་རྫོབ་སྒྱུ་མའི་སྐུ་བསྒོམ་པ་ལ་དབང་བའི་
གསང་བའི་དབང་། གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་
འཁྲུད་ཅིང་ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་ཡན་ལག་དང་བཅས་པ་
བསྒོམ་པ་ལ་དབང་བའི་ཤེས་རབ་ཡེ་ཤེས་ཀྱི་དབང་། ལུས་ངག་ཡིད་གསུམ་གྱི་སྒྲིབ་
པའི་བག་ཆགས་འཁྲུད་ཅིང་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་བསྒོམ་
པ་ལ་དབང་བའི་ཚིག་དབང་སྟེ་གསང་སྔགས་བླ་མེད་ཀྱི་དབང་བཞིའོ། །རྒྱུད་གྲོལ་བར་
བྱེད་པའི་ལམ་དེ་ལ། །རྒྱུད་སྡེ་འོག་མ་གསུམ་གྱི་གྲོལ་བྱེད་ཀྱི་ལམ་ལ། མཚན་བཅས་
ཀྱི་རྣལ་འབྱོར་དང༌། མཚན་མེད་ཀྱི་རྣལ་འབྱོར་གཉིས་རེ་ཡོད། བླ་མེད་ལ་བསྐྱེད་
རྫོགས་ཀྱི་རིམ་པ་གཉིས་ཡོད་དེ། །ལམ་རྫོགས་རིམ་གྱི་སྨིན་བྱེད་སྐྱེ་ཤི་བར་དོ་གསུམ་

དང་རྣམ་པ་མཐུན་པ་བློས་གསར་དུ་བཏགས་ནས་བསྒོམ་པའི་བསྐྱེད་རིམ་ཕྲ་རགས་དང་།
བསྒོམས་སྟོབས་ཀྱི་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་རྒྱུད་
ཀྱི་རྫོགས་རིམ་གཉིས་ཡོད་པའི་ཕྱིར། སློབ་པའི་ལམ་དེ་དག་ཉམས་སུ་བླངས་པའི་
འབྲས་བུ་ལ། །སྤངས་པ་ཁྱད་པར་གསུམ་དང་ལྡན་པའི་དག་པ་གཉིས་ལྡན་གྱི་ངོ་བོ་ཉིད་
སྐུ། ཇི་ལྟ་ཇི་སྙེད་ཀྱིས་བསྡུས་པའི་ཆོས་ཐམས་ཅད་ལག་མཐིལ་གྱི་སྐྱུ་རུ་ར་བཞིན་དུ་
མངོན་སུམ་གྱིས་གཟིགས་པའི་ཡེ་ཤེས་ཆོས་སྐུ། མཚན་བཟང་པོ་སུམ་ཅུ་རྩ་གཉིས་
དང་དཔེ་བྱད་བཟང་པོ་བརྒྱད་ཅུའི་ཡོན་ཏན་དང་ལྡན་པའི་ལོངས་སྤྱོད་རྫོགས་སྐུ།
གདུལ་བྱའི་ཁམས་དང་བསམ་པ་དང་མཐུན་པར་བསྟན་པའི་སྤྲུལ་པའི་སྐུ་སྟེ་བཞི་དང༌།
མེ་ལོང་ལྟ་བུའི་ཡེ་ཤེས་ཆོས་ཀྱི་དབྱིངས་ཀྱི་ཡེ་ཤེས། །མཉམ་པ་ཉིད་ཀྱི་ཡེ་ཤེས། སོ་
སོར་རྟོག་པའི་ཡེ་ཤེས། བྱ་བ་སྒྲུབ་པའི་ཡེ་ཤེས་ཏེ་ཡེ་ཤེས་ལྔ་དང་བཅས་པ་ཡོད་དོ། ༈ །
གསུམ་པ་འབྲས་བུའི་ཕྱོགས་ཀྱི་ཆོས་དབྱེ་བ་ནི།
གཞན་ཡང་འགོག་ལམ་བདེན་པ་གཉིས། །སྐུ་དང་ཡེ་ཤེས་འཕྲིན་ལས་སོ།
ཞེས་པ་སྟེ། དོན་ནི། གཞན་ཡང་རྣམ་བྱང་ཕྱོགས་ཀྱི་འབྲས་བུའི་ཆོས་ལ་དབྱེ་ན།
འགོག་པའི་བདེན་པ་དང༌། ལམ་གྱི་བདེན་པ་གཉིས། རང་ཐོབ་བྱེད་ཀྱི་ཐབས་སུ་གྱུར་
པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱ་སྤངས་པའི་བྲལ་བར་དམིགས་པ། འགོག་
བདེན་གྱི་མཚན་ཉིད། དེ་དང་སོ་སོར་བརྟགས་འགོག་དོན་གཅིག །དེ་ལ་དབྱེ་ན། ཉན་
ཐོས་ཀྱི་འགོག་བདེན། རང་རྒྱལ་གྱི་འགོག་བདེན། ཐེག་ཆེན་གྱི་འགོག་བདེན་དང་
གསུམ། མཚན་གཉིས་རིམ་པ་བཞིན། ཉན་ཐོས་མཐོང་ལམ་རྣམ་གྲོལ་ལམ་པའི་རྒྱུད་ཀྱི་
འགོག་བདེན་དང་རང་རྒྱལ་མཐོང་ལམ་རྣམ་གྲོལ་ལམ་པའི་རྒྱུད་ཀྱི་འགོག་བདེན་དང༌། །
ཐེན་ཆེན་མཐོང་ལམ་རྣམ་གྲོལ་ལམ་པའི་རྒྱུད་ཀྱི་འགོག་བདེན་ལྟ་བུའོ། །རང་རྒྱུད་ལྡན་
གྱི་འཕགས་པའི་རྒྱུད་ཀྱི་མཁྱེན་པར་དམིགས་པ། །ལམ་བདེན་གྱི་མཚན་ཉིད། །དེ་ལ་

དབྱེ་ན། ཉན་ཐོས་ཀྱི་ལམ་བདེན། རང་རྒྱལ་གྱི་ལམ་བདེན། ཐེག་ཆེན་གྱི་ལམ་བདེན་
དང་གསུམ། མཚན་གཞི་རིམ་པ་བཞིན། ཉན་ཐོས་ཀྱི་མཐོང་ལམ་དང་། རང་རྒྱལ་གྱི
མཐོང་ལམ་དང༌། ཐེག་ཆེན་གྱི་མཐོང་ལམ་ལྟ་བུའོ། །ཡང་འབྲས་བུའི་ཆོས་ལ་དབྱེ་ན།
སྐུ་དང༌། ཡེ་ཤེས་དང༌། འཕྲིན་ལས་སོ། །དང་པོ་སྐུ་ལ། རང་དོན་དང་གཞན་དོན་གྱི་
སྐུ་གཉིས་ལས། ཡོན་ཏན་ཐམས་ཅད་ཡོངས་སུ་རྫོགས་པའི་ཡེ་ཤེས་ཆོས་སྐུ་དང༌། ངོ་
བོ་ཉིད་སྐུ་གཉིས་ནི། རང་དོན་དོན་དམ་པའི་སྐུ་དང༌། སྣོད་དག་པ་སངས་རྒྱས་ཀྱི་ཞིང་
བླ་ན་མེད་པ་དང༌། ལུས་ཡོངས་སུ་དག་པ་མཚན་དཔེས་སྤྲས་པའི་ལོངས་སྤྱོད་རྫོགས་
སྐུ་དང་། སྤྲུལ་སྐུ་གཉིས་ནི། གཞན་དོན་ཀུན་རྫོབ་པའི་སྐུ་ཡིན་ནོ། །གཉིས་པ་ཡེ་ཤེས་
ལ། སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཏུ་ཡོད་དོ། །གསུམ་
པ་འཕྲིན་ལས་ལ། ཚོགས་ལམ་ལ་འགོད་པའི་འཕྲིན་ལས་གསུམ་ལ་སོགས་པ་ཉེར་
བདུན་དུ་ཡོད་དོ། ༈ །གཉིས་པ་དོར་བྱ་ཀུན་ནས་ཉོན་མོངས་ཕྱོགས་ཀྱི་ཆོས་དབྱེ་བ་ནི།
ལུས་ངག་ཡིད་ཀྱི་མི་དགེ་བཅུ། །ཉོན་མོངས་ཤེས་བྱའི་སྒྲིབ་པ་གཉིས། །
མཐོང་དང་སྒོམ་པའི་སྤང་བྱ་གཉིས། །དེ་སོགས་ཀུན་ཉོན་མི་དགེའི་ཕྱོགས།
ཞེས་པ་སྟེ། དོན་ནི། དོར་བྱ་ཀུན་ནས་ཉོན་མོངས་ཕྱོགས་དེ་ལ། །མི་དགེ་བ་
དང༌། སྒྲིབ་པ་དང༌། སྤང་བྱ་གསུམ་ལས། དང་པོ་ནི། ལུང་དུ་བསྟན་པ་གང་ཞིག །རྣམ་
པར་ནག་པའི་ཆོས་སུ་དམིགས་པ། མི་དགེ་བའི་མཚན་ཉིད། དེ་ལ་དབྱེ་ན། སྲོག་
གཅོད །མ་བྱིན་ལེན། ལོག་གཡེམ་སྟེ་ལུས་ཀྱི་མི་དགེ་བ་གསུམ། རྫུན། ཕྲ་མ། ཚིག་
རྩུབ་ངག་བཀྱལ་ཏེ་ངག་གི་མི་དགེ་བ་བཞི། བརྣབ་སེམས། གནོད་སེམས། ལོག་ལྟ་སྟེ་
ཡིད་ཀྱི་མི་དགེ་བ་གསུམ་སྟེ་ལུས་ངག་ཡིད་ཀྱི་སྡིག་པ་མི་དགེ་བ་བཅུ་ཡོད་དོ། །གཉིས་
པ་སྒྲིབ་པ་ལ། ཉོན་མོངས་པ་དང་ཤེས་བྱའི་སྒྲིབ་པ་གཉིས་ཡོད་དེ། ཐར་པ་ཐོབ་པ་ལ་
གཙོ་བོར་གེགས་བྱེད་པའི་སྒྲིབ་པ་དང༌། ཐམས་ཅད་མཁྱེན་པ་ཐོབ་པ་ལ་གཙོ་བོར་

བསྡུས་རྩའ་འགྲལ ་རགས་སྨྲ་བའ་རྒྱན་མཆག་
གེགས་བྱེད་པའི་སྒྲིབ་པ་གཉིས་ལས། སྔ་མ་ཉོན་མོངས་པའི་སྒྲིབ་པ་དང་ཕྱི་མ་ཤེས་
བྱའི་སྒྲིབ་པ་ཡིན་པའི་ཕྱིར། །གསུམ་པ་སྤང་བྱ་ལའང་གཉིས་ཡོད་དེ། འཇིག་ལྟ་ཀུན་
བརྟགས་དང༌། ཚུལ་ཁྲིམས་བརྟུལ་ཞུགས་མཆོག་འཛིན་དང༌། ཐེ་ཚོམ་ཉོན་མོངས་ཅན་
ཏེ་མཐོང་སྤངས་ཀུན་སྦྱོར་གསུམ་དང༌། སྒོམ་སྤངས་ཉོན་མོངས་ཆེན་པོའི་ཆེ་འབྲིང་
ཆུང་གསུམ། འབྲིང་གི་ཆེ་འབྲིང་ཆུང་གསུམ། ཆུང་ངུའི་ཆེ་འབྲིང་ཆུང་གསུམ་སྟེ།
སྒོམ་སྤངས་ཉོན་མོངས་སྐོར་དགུ་སྟེ། མཐོང་དང་སྒོམ་པའི་སྤང་བྱ་གཉིས་ཡོད་པའི་
ཕྱིར། དེ་དག་ལ་སོགས་ཀུན་ནས་ཉོན་མོངས་ཕྱོགས་ཀྱི་ཁོངས་སུ་གཏོགས་པ་རང་
འབྲས་རྣམ་སྨིན་ཡིད་དུ་མི་འོང་བ་འབྱིན་བྱེད་ལས་ངན་པ་མི་དགེ་བའི་ཕྱོགས་སུ་གྱུར་
པའི་ཆོས་དུ་མ་དབྱེར་ཡོད་དོ། ༈ །གསུམ་པ་ལུང་མ་བསྟན་གྱི་ཆོས་དབྱེ་བ་ནི།
སྒྲིབ་དང་མ་སྒྲིབ་ལུང་མ་བསྟན། །བྱེ་བྲག་སོ་སོར་དབྱེ་བ་ན། །
རྣམ་གྲངས་གྲངས་ལས་འདས་པར་གྱུར།
ཞེས་པ་སྟེ། དོན་ནི། དགེ་མི་དགེ་གང་རུང་གིས་བསྡུས་པ་མ་ཡིན་པའི་ཆོས་སུ་
དམིགས་པ། ལུང་མ་བསྟན་གྱི་མཚན་ཉིད། དེ་ལ་དབྱེ་ན། སྒྲིབ་ལུང་མ་བསྟན་དང༌།
མ་སྒྲིབ་ལུང་མ་བསྟན་གཉིས་ཡོད་དེ། །ལམ་གོང་མའི་རྟོགས་པ་སྐྱེ་བ་ལ་སྒྲིབ་པར་བྱེད་
པའི་ལས་ཉོན་གང་རུང་གིས་བསྡུས་པའི་སྒྲིབ་ལུང་མ་བསྟན་དང༌། སེམས་དགེ་བའི་ངོ་
བོ་དང་མི་དགེ་བའི་ངོ་བོ་གང་དུ་ཡང་མི་གནས་པས་བསྡུས་པའི་མ་སྒྲིབ་ལུང་མ་བསྟན་
གཉིས་ཡོད་པའི་ཕྱིར། ཁམས་གོང་གི་སས་བསྡུས་པའི་འཇིག་ལྟ་ལྟ་བུ་སྒྲིབ་ལུང་མ་
བསྟན་དང༌། སོ་སྐྱེའི་མིག་དབང་ལྟ་བུ་མ་སྒྲིབ་ལུང་མ་བསྟན་ཡིན་ནོ། །ཡང་ལུང་མ་
བསྟན་ལ་བཞི་ཡོད་དེ། ནམ་མཁའ་དང་སོ་སོར་བཏགས་མིན་གྱི་འགོག་པ་ལྟ་བུ་དོན་
དམ་པའི་ལུང་མ་བསྟན་དང༌། བཟོ་གནས་དང་སྤྱོད་ལམ་པའི་སེམས་བྱུང་ལྟ་བུ་ངོ་བོ་
ཉིད་ཀྱི་ལུང་མ་བསྟན་དང༌། ལུང་མ་བསྟན་པའི་སེམས་དང་མཚུངས་པར་ལྡན་པའི་སེམས་

བྱུང་ལྟ་བུ་མཚུངས་ལྡན་གྱི་ལུང་མ་བསྟན་དང༌། ལུང་མ་བསྟན་པའི་སེམས་ཀྱིས་ཀུན་
ནས་བསླངས་པའི་ལུས་ངག་གི་ལས་ལྟ་བུ་ཀུན་སློང་གི་ལུང་མ་བསྟན་དང་བཞི་ཡོད་པའི་
ཕྱིར། སྤྱིར་ལུང་མ་བསྟན་གྱི་ལྟ་བ་བཅུ་བཞི་ཡོད་དེ། །གང་ཟག་གི་བདག་དང་འཇིག་
རྟེན་རྟག་པར་ལྟ་བ། དེ་མི་རྟག་པར་ལྟ་བ། དེ་གཉིས་ཀར་དུ་ལྟ་བ། དེ་གཉིས་ཀ་མ་ཡིན་
པར་ལྟ་བ་སྟེ་སྔོན་གྱི་མཐའ་ལ་བརྟེན་པ་བཞི་དང་། བདག་དང་འཇིག་རྟེན་མཐའ་དང་
ལྡན་པར་ལྟ་བ། མཐའ་དང་མི་ལྡན་པར་ལྟ་བ། དེ་གཉིས་ཀར་དུ་ལྟ་བ། དེ་གཉིས་ཀ་མ་
ཡིན་པར་ལྟ་བ་སྟེ་ཕྱི་མའི་མཐའ་ལ་བརྟེན་པ་བཞི་དང༌། གྲོལ་བའི་བདག་དེ་བཞིན་
གཤེགས་པ་གྲོངས་ནས་འབྱུང་བར་ལྟ་བ། མི་འབྱུང་བར་ལྟ་བ། དེ་གཉིས་ཀར་དུ་ལྟ་བ།
དེ་གཉིས་ཀ་མ་ཡིན་པར་ལྟ་བ་སྟེ་མྱང་འདས་ཀྱི་མཐའ་ལ་བརྟེན་པ་བཞི་དང་། ལུས་
སྲོག་རྫས་གཅིག་ཏུ་ལྟ་བ། ལུས་སྲོག་རྫས་ཐ་དད་དུ་ལྟ་བ་སྟེ་ལུས་སྲོག་ལ་བརྟེན་པ
གཉིས་དང་བཅུ་བཞི་ཡོད་པའི་ཕྱིར་ཏེ། རྩ་ཤེས་ལས། གང་འདས་ཕན་ཆད་མཐའ་
སོགས་དང༌། །རྟག་ལ་སོགས་པར་ལྟ་བ་དང༌། །མྱ་ངན་འདས་དང་ཕྱི་མཐའ་དང༌། །
སྔོན་གྱི་མཐའ་ལ་བརྟེན་པ་ཡིན། ཞེས་གསུངས་པའི་ཕྱིར། ཇི་ལྟར་ལྟ་བའི་ཚུལ་ནི།
བདག་དང་འཇིག་རྟེན་རང་གི་རྒྱུ་ལ་མ་བལྟོས་པར་གདོད་མ་ནས་གྲུབ་པར་ལྟ་བས་རྟག་
པར་ལྟ་བ། རྒྱུ་མེད་དུ་གསར་དུ་འཇིག་པར་ལྟ་བས་མི་རྟག་པར་ལྟ་བ། བདག་དང་འཇིག་
རྟེན་ཤི་བའི་འོག་ཏུ་མི་འབྱུང་བར་ལྟ་བས་ན་མཐའ་དང་ལྡན་པར་ལྟ་བ། བདག་དང་འཇིག་
རྟེན་ཚེ་འདེའི་བདག་ཚེ་ཕྱི་མར་འབྱུང་བར་ལྟ་བས་ན་མཐའ་དང་མི་ལྡན་པར་ལྟ་བ།
ལྷག་མེད་དུ་མྱ་ངན་ལས་འདས་པའི་ཚེ་གྲོལ་བའི་བདག་རྒྱུན་ཆད་པར་ལྟ་བས་ན་གྲོལ་བའི་
བདག་དེ་བཞིན་གཤེགས་པ་གྲོངས་ཕན་ཆད་འབྱུང་བར་ལྟ་བ། དེ་མྱ་ངན་ལས་འདས་
པའི་ཚེ་གྲོལ་བའི་བདག་རྒྱུན་ཆད་པར་ལྟ་བས་ན་གྲོལ་བའི་བདག་དེ་བཞིན་གཤེགས་པ་
གྲོངས་ཕན་ཆད་མི་འབྱུང་བར་ལྟ་བ། དེས་གཞན་རྣམས་ལའང་རིགས་འགྲེའོ། །ལྟ་བ་

དེ་རྣམས་ལ་ལུང་མ་བསྟན་ཞེས་བརྗོད་པའི་རྒྱུ་མཚན་ཡོད་དེ། ལྟ་བ་ངན་པ་དེའི་དབང་
གིས་མུ་སྟེགས་པའི་སྟོན་པས་བཅོམ་ལྡན་འདས་ལ་དྲི་བ་མི་འདྲ་བ་མང་དུ་ཞུས་པའི་ལན་
མ་མཛད་པའི་དོན་གྱིས་དེ་ལྟར་བརྗོད་པའི་ཕྱིར། སྟོན་པས་དེ་རྣམས་ལ་ལན་མི་མཛད་
པའི་རྒྱུ་མཚན་ཡོད་དེ། །གང་ཟག་གི་བདག་མ་བཀག་པར་དེ་རྣམས་ཀྱི་ལན་མི་མཛད་
ལ། བདག་དེ་བཀག་ན་གང་ཟག་དེ་རྣམས་གང་ཟག་གི་བདག་མེད་སྟོན་པའི་སྣོད་དུ་མི་
རུང་བས་དོན་དང་མི་ལྡན་པར་འགྱུར་བའི་ཕྱིར་ཏེ། རིན་ཆེན་འཕྲེང་བ་ལས། འཇིག་
རྟེན་མཐའ་དང་ལྡན་ནམ་ཞེས། །ཞུས་ན་རྒྱལ་བ་མི་གསུངས་བཞུགས། །གང་ཕྱིར་དེ་
ལྟར་ཟབ་པའི་ཆོས། །སྣོད་མིན་འགྲོ་ལ་མི་གསུངས་བར། །དེ་ཡི་ཕྱིར་ན་མཁས་རྣམས་
ཀྱིས། །ཀུན་མཁྱེན་ཐམས་ཅད་མཁྱེན་པར་ཤེས། །ཞེས་གསུངས་པའི་ཕྱིར། ཡང་
འདུལ་བའི་སྐབས་སུ་ལུང་དུ་བསྟན་པའི་ལྟུང་བ་དང༌། ལུང་མ་བསྟན་གྱི་ལྟུང་བ་གཉིས་
གསུངས་ཏེ། དེ་ཡང་བསམ་བཞིན་དུ་སངས་རྒྱས་ཀྱིས་བཅས་པ་དང་འགལ་བའི་ལྟུང་
བ་ལུང་དུ་བསྟན་པའི་ལྟུང་བ་དང་། མ་བསམ་པར་སངས་རྒྱས་ཀྱིས་བཅས་པ་དང་
འགལ་བའི་ལྟུང་བ་ལུང་མ་བསྟན་གྱི་ལྟུང་བ་ཡིན་པའི་ཕྱིར་ཏེ། ལུང་གཏམ་གྱི་གཞི
ལས། ལུང་དུ་བསྟན་པ་གང་ཞེ་ན། གང་བཅོམ་ལྡན་འདས་ཀྱི་བསླབ་པ་བཅས་པ་ལས་
བསམ་བཞིན་དུ་འདའ་བར་བྱེད་པ་ནི་ལུང་དུ་བསྟན་པའོ། །ལུང་དུ་མ་བསྟན་པ་གང་ཞེ་
ན། བཅོམ་ལྡན་འདས་ཀྱིས་བསླབ་པ་བཅས་པ་ལས་མ་བསམ་པར་འདས་པ་ནི་ལུང་དུ་
མ་བསྟན་པ་ཞེས་བྱའོ། །ཞེས་གསུངས་པའི་ཕྱིར། དེ་ལྟར་ལུང་མ་བསྟན་གྱི་ཆོས་དང་
ཤེས་བྱའི་བྱེ་བྲག་སོ་སོར་དབྱེ་བ་ན་སྟེ་དབྱེ་ན། ནམ་མཁའི་མཐའ་ལྟར་རྒྱ་ཆེ་ཞིང་མུ་
མེད་པས་ཤེས་བྱའི་རྣམ་གྲངས་གྲངས་ལས་འདས་པར་གྱུར་པ་ཡིན་ནོ། ༈ །གསུམ་པ་
ངེས་པར་བྱ་བའི་རྣམ་གཞག་བཤད་པ་ལ་གཉིས། མདོར་བསྟན་པ་དང༌། རྒྱས་པར་
བཤད་པའོ། །དང་པོ་ནི།

ངེས་པར་བྱ་བའི་རྣམ་གཞག་ལ། །རྫས་ལྡོག་འགལ་འབྲེལ་སྤྱི་བྱེ་བྲག །
མཚན་མཚོན་རྒྱ་འབྲས་ཡོད་མེད་རྟོགས། །ཡིན་མིན་ལོག་དང་རྗེས་འགྲོ་ལྡོག །
དགག་གཞི་རྩི་ལུགས་སྔ་ཕྱི་བཙན། །སྐོར་འབེབས་ལ་སོགས་ཉེར་གཉིས་ཡོད། །
ཅེས་པ་སྟེ། དོན་ནི། ངེས་པར་བྱ་བའི་རྣམ་གཞག་དེ་ལ་མདོར་བསྟན་གྱི་སྒོ་ནས་
དབྱེ་ན་ཉེར་གཉིས་ཡོད་དེ། རྫས་ལྡོག་དང༌། འགལ་འབྲེལ་དང༌། སྤྱི་བྱེ་བྲག་དང༌།
མཚན་མཚོན་དང༌། རྒྱུ་འབྲས་དང༌། ཡོད་རྟོགས་མེད་རྟོགས་དང༌། ཡིན་ལོག་མིན་
ལོག་དང༌། རྗེས་སུ་འགྲོ་ལྡོག་དང༌། དགག་གཞི་དང༌། རྩི་ལུགས་དང༌། སྔ་བཙན་ཕྱི་
བཙན་དང༌། སྐོར་འབེབས་དང༌། ལ་སོགས་ཀྱི་སྒྲས་བསྡུས་པ་ཁྱབ་སྒྲོག་དང༌། ཆོས་དེ་
མ་དང༌། གཅིག་ཐ་དད་དང༌། དུས་གསུམ་དང༌། དྲུག་སྒྲ་དང༌། གཞན་སེལ་དང་། ཡུལ་
ཡུལ་ཅན་དང༌། མཚན་ཉིད་གསུམ་དང༌། བདེན་གཉིས་དང༌། རྒྱུ་འབྲས་ཆེ་བའི་རྣམ་
གཞག་དང་ཉེར་གཉིས་སུ་ཡོད་པའི་ཕྱིར། ༈ །གཉིས་པ་རྒྱས་པར་བཤད་པ་ལ་གཉིས།
རྫས་ལྡོག་སོགས་ཀྱི་རྣམ་གཞག་བཤད་པ་དང༌། ཁྱབ་སྒྲོག་སོགས་ཀྱི་རྣམ་གཞག་བཤད་
པའོ། །དང་པོ་ལ་གསུམ། བཞི་ཚན་དང་པོ་བཤད་པ། བཞི་ཚན་གཉིས་པ་བཤད་པ།
བཞི་ཚན་གསུམ་པ་བཤད་པའོ། །དང་པོ་ལ་བཞི། རྫས་ལྡོག་གི་རྣམ་གཞག་བཤད་པ།
འགལ་འབྲེལ་གྱི་རྣམ་གཞག་བཤད་པ། །སྤྱི་བྱེ་བྲག་གི་རྣམ་གཞག་བཤད་པ། མཚན་
མཚོན་གྱི་རྣམ་གཞག་བཤད་པའོ། །དང་པོ་ལ་གཉིས། མཚན་ཉིད་བསྡུས་ཏེ་བསྟན་པ་
དང་། མཚན་གཞི་སོ་སོར་བཤད་པའོ། །དང་པོ་ནི།
རྫས་ཆོས་དེ་དང་ཉེ་དང་བཅས། ཁྱོད་ཁྱོད་ཁྱོད་མིན་ཁྱོད་མ་ཡིན། །
རང་ཡིན་ལྡོག་ཆོས་ཉེ་དང་བཅས། །ཁྱོད་ཁྱོད་ཁྱོད་མིན་ཁྱོད་ཡིན་པ། །
རང་མིན་ལྡོག་ཆོས་ཉེ་དང་བཅས། ཁྱོད་ཁྱོད་མ་ཡིན་ཁྱོད་མིན་པ།
ཁྱོད་མ་ཡིན་པའི་ཁྱད་ཆོས་གནས། དེ་གསུམ་གང་ལ་མི་ཉེ་བ། །

ཁྱོད་ཁྱོད་མིན་ཞིང་ཁྱོད་མ་ཡིན། ཁྱོད་ཡིན་སོ་སོའི་སྒྲུབ་བྱེད་ནི།
ཁྱད་ཆོས་དེ་དག་སོ་སོའི་སྟེང་། མཚན་གཞི་གང་ཡིན་དེའི་ལྡོག་པ། །
དེ་མ་ཡིན་དང་འགལ་བའོ། །
ཞེས་པ་སྟེ། དོན་ནི། རྫས་ཆོས་དང༌།རྫས་ཆོས་དེ་དང་ཉེ་དང་བཅས་པ་
གཉིས། །ཁྱོད་ཁྱོད་རང་ཡིན། ཁྱོད་མིན་པ་ཁྱོད་མ་ཡིན་ཞེས་པ་དང༌། རང་ཡིན་ལྡོག་
ཆོས་དང༌། རང་ཡིན་ལྡོག་ཆོས་དང་ཉེ་དང་བཅས་པའི་ལྡོག་ཆོས་གཉིས། །ཁྱོད་ཁྱོད་
རང་ཡིན། ཁྱོད་མིན་པ་ཁྱོད་ཡིན་པ་ཞེས་པ་དང༌། རང་མིན་ལྡོག་ཆོས་དང༌། རང་མ་
ཡིན་གྱི་ལྡོག་ཆོས་དང་ཉེ་དང་བཅས་པའི་ལྡོག་ཆོས་གཉིས། །ཁྱོད་ཁྱོད་རང་མ་ཡིན།
ཁྱོད་མིན་པ་ཁྱོད་མ་ཡིན་ཞེས་པའི་ཁྱད་ཆོས་གཉིས་རེ་ལ་གནས་པ་ཡིན་ནོ། །དེ་གསུམ་
གང་ལ་མི་ཉེ་བའི་ལྡོག་ཆོས་ཕུང་གསུམ་ཙམ་པོ་པ་ལ། །ཁྱོད་ཁྱོད་རང་མིན་ཞིང་། །
ཁྱོད་མ་ཡིན་པ་ཁྱོད་ཡིན་ཞེས་བྱ་ཞིང༌། །དེ་རྣམས་སོ་སོའི་སྒྲུབ་བྱེད་ནི། ཁྱད་ཆོས་དེ་
དག་སོ་སོའི་སྟེང་དུ་རྫས་ཆོས་སོགས་མཚན་གཞི་གང་ཡིན་པ་དེའི་ལྡོག་པ་དང་འགལ་
བར་དམིགས་པ་ཞེས་སྦྱར་བར་བྱའོ། །ཞེས་ཚིག་འགྲེལ་ཙམ་བཀོད་ནས་དོན་སྒྲིལ་བ་
ནི། ཁྱོད་ཁྱོད་རང་ཡིན། ཁྱོད་མ་ཡིན་པ་ཁྱོད་མ་ཡིན། ཁྱོད་ཀྱི་ལྡོག་པ་རྫས་ཆོས་མ་
ཡིན་པ་དང་འགལ་བར་དམིགས་པ། །རྫས་ཆོས་ཀྱི་མཚན་ཉིད། ཁྱོད་ཀྱི་ལྡོག་པ་ལྡོག་
ཆོས་མ་ཡིན་པ་དང་འགལ་བར་དམིགས་པ། །ལྡོག་ཆོས་ཀྱི་མཚན་ཉིད། དེ་ལ་དབྱེ་ན།
ལྡོག་ཆོས་དང་པོ་གསུམ་དང༌། ཕྱི་མ་ཉེ་བར་བྱེད་པའི་ལྡོག་ཆོས་བཞི། །དང་པོ་གསུམ་
གྱི་མཚན་ཉིད་ནི། ཁྱོད་ཁྱོད་རང་ཡིན། ཁྱོད་མ་ཡིན་པ་ཁྱོད་ཡིན། ཁྱོད་ཀྱི་ལྡོག་པ་རང་
ཡིན་ལྡོག་ཆོས་མ་ཡིན་པ་འགལ་བར་དམིགས་པ། རང་ཡིན་ལྡོག་ཆོས་ཀྱི་མཚན་ཉིད།
ཁྱོད་ཁྱོད་རང་མ་ཡིན། ཁྱོད་མ་ཡིན་པ་ཁྱོད་མ་ཡིན། ཁྱོད་ཀྱི་ལྡོག་པ་རང་མ་ཡིན་གྱི་
ལྡོག་ཆོས་མ་ཡིན་པ་དང་འགལ་བར་དམིགས་པ། རང་མ་ཡིན་གྱི་ལྡོག་ཆོས་ཀྱི་མཚན་

ཉིད། ཁྱོད་ཁྱོད་རང་མ་ཡིན། ཁྱོད་མ་ཡིན་པ་ཁྱོད་ཡིན། ཁྱོད་ཀྱི་ལྡོག་པ་ལྡོག་ཆོས་
ཕུང་གསུམ་ཙམ་པོ་བ་མ་ཡིན་པ་དང་འགལ་བར་དམིགས་པ། །ལྡོག་ཆོས་ཕུང་གསུམ་
ཙམ་པོ་བའི་མཚན་ཉིད།།ཕྱི་མ་ཉེ་བར་བྱེད་པའི་ལྡོག་ཆོས་བཞིའི་མཚན་ཉིད་ནི །ཁྱོད་
ཁྱོད་རང་ཡིན། །ཁྱོད་མ་ཡིན་པ་ཁྱོད་མ་ཡིན། །ཁྱོད་ཀྱི་ལྡོག་པ་རྫས་ཆོས་དང་ཉེ་བར་
བྱེད་པའི་ལྡོག་ཆོས་མ་ཡིན་པ་དང་འགལ་བར་དམིགས་པ། །རྫས་ཆོས་དང་ཉེ་བར་བྱེད་
པའི་ལྡོག་ཆོས་ཀྱི་མཚན་ཉིད། །ཁྱོད་ཁྱོད་རང་ཡིན། །ཁྱོད་མ་ཡིན་པ་ཁྱོད་ཡིན། ཁྱོད་
ཀྱི་ལྡོག་པ་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་མ་ཡིན་པ་དང་འགལ་
བར་དམིགས་པ། །རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་ཉིད། །
ཁྱོད་ཁྱོད་རང་མ་ཡིན། ཁྱོད་མ་ཡིན་པ་ཁྱོད་མ་ཡིན། ཁྱོད་ཀྱི་ལྡོག་པ་རང་མ་ཡིན་གྱི་
ལྡོག་ཆོས་དང་ཉེ་བར་བྱེད་པའི་ལྡོག་ཆོས་མ་ཡིན་པ་དང་འགལ་བར་དམིགས་པ། རང་
མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་ཉིད། །ཁྱོད་ཁྱོད་རང་མ་
ཡིན། །ཁྱོད་མ་ཡིན་པ་ཁྱོད་ཡིན། ཁྱོད་ཀྱི་ལྡོག་པ་ལྡོག་ཆོས་ཕུང་གསུམ་ཙམ་པོ་བ་
དང་ཉེ་བར་བྱེད་པའི་ལྡོག་ཆོས་མ་ཡིན་པ་དང་འགལ་བར་དམིགས་པ། །ལྡོག་ཆོས་
ཕུང་གསུམ་ཙམ་པོ་པ་དང་ཉེ་བར་བྱེད་པའི་ལྡོག་ཆོས་ཀྱི་མཚན་ཉིད། །ཁོ་ན་རེ། རི་
བོང་རྭ་ཆོས་ཅན། །རྫས་ཆོས་ཡིན་པར་ཐལ། །ཁྱོད་ཁྱོད་རང་ཡིན། །ཁྱོད་མ་ཡིན་པ་
ཁྱོད་མ་ཡིན། །ཁྱོད་ཀྱི་ལྡོག་པ་རྫས་ཆོས་མ་ཡིན་པ་དང་འགལ་བར་དམིགས་པ་ཡིན་
པའི་ཕྱིར། །རྟགས་དང་པོ་གཉིས་སླ། གསུམ་པ་མ་གྲུབ་ན། རི་བོང་རྭ་ཆོས་ཅན། དེར་
ཐལ། །ཁྱོད་ཀྱི་ལྡོག་པ་རྫས་ཆོས་མ་ཡིན་པ་དང་འགལ་བ་ཡིན་པའི་ཕྱིར། མ་གྲུབ་ན།
དེར་ཐལ། རི་བོང་རྭའི་ལྡོག་པ་ཡང་ཡིན་རྫས་ཆོས་མ་ཡིན་པ་ཡིན་པ་ཡང་ཡིན་པའི་
གཞི་མཐུན་པ་མེད་པའི་ཕྱིར། ཟེར་ན་མ་ཁྱབ། རྩ་བར་འདོད་མི་ནུས་ཏེ། རི་བོང་རྭ་
མེད་པའི་ཕྱིར། ཁོ་ན་རེ། མེད་པ་རྣམས་རྫས་ལྡོག་གང་རུང་ཡིན་པ་བཅད་པའི་ཕྱིར་དུ་

དེའི་མཚན་ཉིད་ཀྱི་ཟུར་དང་པོར་ཁྱོད་གཞི་གྲུབ་སྨོས་མི་དགོས་པར་ཐལ། ཁྱོད་ཀྱི
མཚན་ཉིད་དེ་རྣམས་འཐད་པའི་ཕྱིར། ཟེར་ན། འདོད་པ་ཡིན་ཏེ། ཁྱོད་གཞི་གྲུབ་མ་
སྨོས་ཀྱང་ཁྱོད་ཀྱི་ལྡོག་པ་རྫས་ཆོས་སམ་ལྡོག་ཆོས་མ་ཡིན་པ་དང་འགལ་བར་དམིགས་
པ་ཞེས་པས་སྐྱོན་དེ་སེལ་ནུས་པའི་ཕྱིར་ཏེ། མེད་པ་ཡིན་ན་ཁྱོད་ཀྱི་ལྡོག་པ་མེད་པས་
ཁྱབ་པའི་ཕྱིར། ༈ གཉིས་པ་མཚན་གཞི་སོ་སོར་བཤད་པ་ལ་གཉིས། རྫས་ཆོས་ཀྱི་
མཚན་གཞི་བཤད་པ་དང༌། །ལྡོག་ཆོས་ཀྱི་མཚན་གཞི་བཤད་པའོ། །དང་པོ་ལ་
གཉིས། །མཚན་གཞི་ཁྱབ་པ་བཤད་པ་དང༌། རྐྱང་པ་བཤད་པའོ། །དང་པོ་ནི།
གཞི་དེ་ཡོད་ན་ཡོད་རྟོགས་དང༌། །མེད་ན་མེད་རྟོགས་ཚད་མ་ཀུན། །
དངོས་པོ་ཡིན་ན་རྒྱུ་འབྲས་ཀུན། །དགག་གཞི་ཅན་གྱི་ཆོས་ལ་ནི། །
ཁྱབ་བྱ་འབྲེལ་པ་བལྟོས་པ་ཀུན། །ཁོ་ཁོ་ཡིན་པའི་ཆོས་རྣམས་ཀྱི། །
ལྡོག་པ་དང་འགལ་མ་ལུས་ཀུན། །མེད་པ་རྣམས་དང་མ་འབྲེལ་བ། །
དེ་དང་ཕན་ཚུན་ཐ་མི་དད། །ཡོད་མེད་ཀུན་དང་ཐ་དད་དུ། །
གྱུར་པའི་སྒྲུབ་པ་ཐམས་ཅད་དང༌། །ཡོད་མེད་ཀུན་གྱི་རྗོད་བྱེད་སྒྲ། །
དེ་རྣམས་ཞེས་བརྗོད་སྒྲ་ལ་སོགས། །རྫས་ཆོས་ཡིན་པའི་ཆོས་རྣམས་ལ། །
དེ་མིན་ཡོད་ན་དེ་དག་ཀུན། །རྫས་ཆོས་སུ་ནི་ངེས་པ་ཡིན། །
ཞེས་པ་སྟེ། དོན་ནི། གཞི་དེ་ཡོད་ན་ཡོད་པར་རྟོགས་པའི་ཚད་མ་སྟེ་ཡོད་པ་ཡིན་
ན། ཁྱོད་ཡོད་པར་རྟོགས་པའི་ཚད་མ་རྫས་ཆོས་ཡིན་པས་ཁྱབ་པ་དང༌། མེད་པ་ཡིན་ན་
མེད་པར་རྟོགས་པའི་ཚད་མ་ཀུན་ཏེ་མེད་པ་ཡིན་ན། ཁྱོད་མེད་པར་རྟོགས་པའི་ཚད་མ་
རྫས་ཆོས་ཡིན་པས་ཁྱབ། །དངོས་པོ་ཡིན་ན་རྒྱུ་འབྲས་ཀུན་ཏེ་དངོས་པོ་ཡིན་ན། །ཁྱོད་
ཀྱི་རྒྱུ་དང་འབྲས་བུ་གཉིས་རེ་རེ་ནས་རྫས་ཆོས་ཡིན་པས་ཁྱབ། དགག་གཞི་ཅན་གྱི་
ཆོས་གང་ཡིན་པ་ལ་ནི་དེའི་ཁྱབ་བྱ། དེ་དང་འབྲེལ་བ། དེ་ལ་བལྟོས་པ་ཀུན་ཏེ་དགག་

གཞི་ཅན་གྱི་ཆོས་ཡིན་ན། ཁྱོད་ཀྱི་ཁྱབ་བྱ། །ཁྱོད་དང་འབྲེལ་བ། ཁྱོད་ལ་བལྟོས་
པ། །ཁྱོད་དང་ཁྱབ་མཉམ་རྣམས་རེ་རེ་ནས་རྫས་ཆོས་ཡིན་པས་ཁྱབ། །ཁོ་ཁོ་རང་ཡིན་
པའི་ཆོས་རྣམས་ཀྱི་ལྡོག་པ་དང་འགལ་བ་མ་ལུས་པ་ཀུན་ཏེ་ཁྱོད་ཁྱོད་རང་ཡིན་པའི་ཆོས་
ཡིན་ན། །ཁྱོད་ཀྱི་ལྡོག་པ་དང་འགལ་བ་རྫས་ཆོས་ཡིན་པས་ཁྱབ། །མེད་པ་རྣམས་དང་
མ་འབྲེལ་བ་དང༌། དེ་དང་ཕན་ཚུན་ཐ་མི་དད་དེ་མེད་པ་ཡིན་ན། །ཁྱོད་དང་མ་འབྲེལ་བ་
དང༌། ཁྱོད་དང་ཕན་ཚུན་ཐ་མི་དད་གཉིས་རེ་རེ་ནས་རྫས་ཆོས་ཡིན་པས་ཁྱབ། ཡོད་པ་
དང་མེད་པ་ཀུན་དང་ཐ་དད་དུ་གྱུར་པའི་སྒྲུབ་པ་ཐམས་ཅད་དེ་ཡོད་མེད་གང་རུང་ཡིན་ན།
ཁྱོད་དང་ཐ་དད་དུ་གྱུར་པའི་སྒྲུབ་པ་རྫས་ཆོས་ཡིན་པས་ཁྱབ་པ་དང༌། །ཡོད་པ་དང་མེད་
པ་ཀུན་གྱི་རྗོད་བྱེད་ཀྱི་སྒྲ་དང་ཡོད་མེད་དེ་རྣམས་ཞེས་བརྗོད་པའི་སྒྲ་སྟེ་ཡོད་མེད་གང་
རུང་ཡིན་ན། ཁྱོད་རྗོད་བྱེད་ཀྱི་སྒྲ་དང༌། ཁྱོད་ཅེས་བརྗོད་པའི་སྒྲ་གཉིས་རེ་རེ་ནས་
རྫས་ཆོས་ཡིན་པས་ཁྱབ། — ལ་སོགས་ཀྱི་སྒྲས་བསྡུས་པ་ཡོད་མེད་གང་རུང་ཡིན་ན།
ཁྱོད་འཛིན་རྟོག་པ་རྫས་ཆོས་ཡིན་པས་ཁྱབ། །རྫས་ཆོས་ཡིན་པའི་ཆོས་རྣམས་ལ་ནི་དེ་
མིན་ཡོད་ན་དེ་དག་ཀུན་ཏེ་ཁྱོད་མ་ཡིན་པ་ཡོད་པ་གང་ཞིག །ཁྱོད་རྫས་ཆོས་ཡིན་
ན། །ཁྱོད་མ་ཡིན་པ་རྫས་ཆོས་ཡིན་པས་ཁྱབ། མཚན་གཞི་དེ་རྣམས་ནི་རྫས་ཆོས་སུ་
ནི་ངེས་པ་ཡིན་ཏེ། དེ་དང་དེ་ཡིན་ན། རྫས་ཆོས་ཡིན་པས་ཁྱབ་པའི་ཕྱིར་ཞེས་པ་ཐ་
མའི་གསལ་བྱེད་ཡིན་ནོ། །ཁོ་ན་རེ། རྟག་པར་རྟོགས་པའི་ཚད་མ་མི་རྟག་པ་ཆོས་
ཅན། །ཁྱོད་ཀྱི་རྒྱུ་དང་འབྲས་བུ་གཉིས་རེ་རེ་ནས་རྫས་ཆོས་ཡིན་པར་ཐལ། དངོས་པོ་
ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་རྒྱུ་རྫས་ཆོས་ཡིན་པར་
ཐལ། །འདོད་པའི་ཕྱིར། འདོད་ན། རྟག་པར་རྟོགས་པའི་ཚད་མ་མི་རྟག་པའི་རྒྱུ་ཆོས་
ཅན། ཁྱོད་ཁྱོད་རང་ཡིན་པར་ཐལ། རྫས་ཆོས་ཡིན་པའི་ཕྱིར། རྟགས་ཁས། འདོད་ན།
རྟག་པར་རྟོགས་པའི་ཚད་མ་མི་རྟག་པའི་རྒྱུ་ཆོས་ཅན། རྟག་པར་རྟོགས་པའི་ཚད་མ་མི་

རྟག་པའི་རྒྱུ་མ་ཡིན་པར་ཐལ། །རྟག་པར་རྟོགས་པའི་ཚད་མ་མི་རྟག་པ་དང་ཐ་དད་མ་
ཡིན་པའི་ཕྱིར། །མ་གྲུབ་ན། དེ་ཆོས་ཅན་དེར་ཐལ། རྟག་པར་རྟོགས་པའི་ཚད་མ་མི་
རྟག་པ་དང་ཐ་མི་དད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པར་
རྟོགས་པའི་ཚད་མ་མི་རྟག་པའི་དགག་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་རྟག་པར་རྟོགས་པའི་ཚད་མ་མེད་པའི་ཕྱིར། ཟེར་ན་མ་ཁྱབ། །རྟགས་
གྲུབ་སྟེ། ཁྱོད་དངོས་པོ་ཡིན་པའི་ཕྱིར། །ཁ་ཅིག་ན་རེ། རྫས་ཆོས་དང་རྫས་ཆོས་དང་
ཉེ་བར་བྱེད་པའི་ལྡོག་ཆོས་གང་རུང་ཆོས་ཅན། རྫས་ཆོས་དང་རང་ཡིན་ལྡོག་ཆོས་གང་
རུང་ཡིན་པར་ཐལ། །རྫས་ལྡོག་གང་རུང་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན།
དེ་ཆོས་ཅན། དེར་ཐལ། རང་མ་ཡིན་གྱི་ལྡོག་ཆོས་ཡིན་པའི་ཕྱིར། རྩ་བར་འདོད་ན།
དེ་ཆོས་ཅན། རྫས་ཆོས་དང། རང་ཡིན་ལྡོག་ཆོས་གང་རུང་མ་ཡིན་པར་ཐལ། །རྫས་
ཆོས་མ་ཡིན་པ་གང་ཞིག །རང་ཡིན་ལྡོག་ཆོས་མ་ཡིན་པའི་ཕྱིར། དང་པོ་མ་གྲུབ་ན།
རྫས་ཆོས་དང་རྫས་ཆོས་དང་ཉེ་བར་བྱེད་པའི་ལྡོག་ཆོས་གང་རུང་ཆོས་ཅན། །རྫས་
ཆོས་མ་ཡིན་པར་ཐལ། །ཁྱོད་ཁྱོད་རང་ཡིན། །ཁྱོད་མ་ཡིན་པ་ཁྱོད་མ་ཡིན། །ཁྱོད་ཀྱི་
ལྡོག་པ་རྫས་ཆོས་མ་ཡིན་པ་དང་འགལ་བར་དམིགས་པ་མ་ཡིན་པའི་ཕྱིར། མ་གྲུབ་ན།
དེ་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ། །མ་གྲུབ་པ་དེའི་ཕྱིར། །འདོད་ན།
དེ་ཆོས་ཅན། ཁྱོད་མ་ཡིན་པ་ཁྱོད་ཡིན་པར་ཐལ། །ཁྱོད་མ་ཡིན་པ་རྫས་ཆོས་ཡིན་པའི་
ཕྱིར། མ་གྲུབ་ན། རྫས་ཆོས་དང་རྫས་ཆོས་དང་ཉེ་བར་བྱེད་པའི་ལྡོག་ཆོས་གང་རུང་
ཆོས་ཅན། ཁྱོད་མ་ཡིན་པ་རྫས་ཆོས་ཡིན་པར་ཐལ། །ཁྱོད་མ་ཡིན་པ་ཡོད་པ་གང་
ཞིག །ཁྱོད་རྫས་ཆོས་ཡིན་པའི་ཕྱིར། །རྟགས་ཕྱི་མ་ཁས། ཁྱབ་སྟེ། རྫས་ཆོས་ཡིན་
པའི་ཆོས་རྣམས་ལ། དེ་མིན་ཡོད་ན་དེ་དག་ཀུན། རྫས་ཆོས་སུ་ནི་ངེས་པ་ཡིན། ཞེས་
གསུངས་པའི་ཕྱིར། གོང་གི་རྟགས་གཉིས་པ་མ་གྲུབ་ན། རྫས་ཆོས་དང་རྫས་ཆོས་དང་

ཉེ་བར་བྱེད་པའི་ལྡོག་ཆོས་གང་རུང་ཆོས་ཅན། ཁྱོད་ཁྱོད་རང་ཡིན་པར་ཐལ། །རང་
ཡིན་ལྡོག་ཆོས་ཡིན་པའི་ཕྱིར། རྟགས་ཁས། འདོད་ན། དེ་གང་རུང་ཆོས་ཅན། རྫས་
ཆོས་དང་རྫས་ཆོས་དང་ཉེ་བར་བྱེད་པའི་ལྡོག་ཆོས་གང་རུང་མ་ཡིན་པར་ཐལ།རང་
ཡིན་ལྡོག་ཆོས་ཡིན་པའི་ཕྱིར། འཁོར་གསུམ། ཁོ་ན་རེ། རྟག་པ་དང་ཤེས་པ་གང་རུང་
ཆོས་ཅན། རྫས་ལྡོག་གང་རུང་ཡིན་པར་ཐལ། གཞི་གྲུབ་པའི་ཕྱིར། ཟེར་ན། འདོད་པ་
ཡིན་ཏེ། དེ་རང་ཡིན་ལྡོག་ཆོས་ཡིན་པའི་ཕྱིར། ཁ་ཅིག་ན་རེ། ལྡོག་ཆོས་སུ་གྱུར་པའི་
དངོས་པོ་ཆོས་ཅན། རྫས་ཆོས་དང་ལྡོག་ཆོས་དང་པོ་གསུམ་པོ་གང་རུང་ཡིན་པར་
ཐལ། །ལྡོག་ཆོས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཕྱི་མ་ཉེ་བར་བྱེད་
པའི་ལྡོག་ཆོས་བཞི་པོ་གང་རུང་ཡིན་པའི་ཕྱིར་ཏེ། རྫས་ཆོས་དང་ཉེ་བར་བྱེད་པའི་
ལྡོག་ཆོས་ཡིན་པའི་ཕྱིར། འདོད་ན། དེ་ཆོས་ཅན། རྫས་ཆོས་དང༌། ལྡོག་ཆོས་དང་པོ་
གསུམ་པོ་གང་རུང་མ་ཡིན་པར་ཐལ། རྫས་ཆོས་མ་ཡིན་པ་གང་ཞིག །ལྡོག་ཆོས་དང་
པོ་གསུམ་པོ་གང་རུང་མ་ཡིན་པའི་ཕྱིར། དང་པོ་མ་གྲུབ་ན། ལྡོག་ཆོས་སུ་གྱུར་པའི་
དངོས་པོ་ཆོས་ཅན། ཁྱོད་ཁྱོད་རང་ཡིན་པར་ཐལ། རྫས་ཆོས་ཡིན་པའི་ཕྱིར། རྟགས་
ཁས། འདོད་ན། དེ་ཆོས་ཅན། ལྡོག་ཆོས་སུ་གྱུར་པའི་དངོས་པོ་མ་ཡིན་པར་
ཐལ། །རྫས་ཆོས་སུ་གྱུར་པའི་དངོས་པོ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། རྫས་ཆོས་ཡིན་པ་གང་ཞིག །དངོས་པོ་ཡིན་པའི་ཕྱིར། དང་པོ་དངོས།
གཉིས་པ་སླ། གོང་གི་རྟགས་གཉིས་པ་མ་གྲུབ་ན། དེ་ཆོས་ཅན། ལྡོག་ཆོས་དང་པོ་
གསུམ་པོ་གང་རུང་མ་ཡིན་པར་ཐལ། རང་ཡིན་ལྡོག་ཆོས་མ་ཡིན་པ་གང་ཞིག །རང་
མ་ཡིན་གྱི་ལྡོག་ཆོས་མ་ཡིན། ལྡོག་ཆོས་ཕུང་གསུམ་ཙམ་པོ་བ་མ་ཡིན་པའི་ཕྱིར།
དང་པོ་མ་གྲུབ་ན། དེ་ཆོས་ཅན། ཁྱོད་མ་ཡིན་པ་ཁྱོད་ཡིན་པར་ཐལ། །རང་ཡིན་ལྡོག་
ཆོས་ཡིན་པའི་ཕྱིར། རྟགས་ཁས། འདོད་ན། ལྡོག་ཆོས་སུ་གྱུར་པའི་དངོས་པོ་མ་ཡིན་

པ་ཆོས་ཅན། ལྡོག་ཆོས་སུ་གྱུར་པའི་དངོས་པོ་མ་ཡིན་པར་ཐལ། །རྟག་པ་ཡིན་པའི་
ཕྱིར། མ་གྲུབ་ན། ལྡོག་ཆོས་སུ་གྱུར་པའི་དངོས་པོ་ཆོས་ཅན། ཁྱོད་མ་ཡིན་པ་རྟག་པ་
ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན།
ཁྱོད་ཁྱོད་རང་མ་ཡིན་པར་ཐལ། རང་མ་ཡིན་གྱི་ལྡོག་ཆོས་ཡིན་པའི་ཕྱིར། རྟགས་
ཁས། འདོད་ན། ལྡོག་ཆོས་སུ་གྱུར་པའི་དངོས་པོ་ཆོས་ཅན། ལྡོག་ཆོས་སུ་གྱུར་པའི་
དངོས་པོ་ཡིན་པར་ཐལ། ལྡོག་ཆོས་ཡིན་པ་གང་ཞིག །དངོས་པོ་ཡིན་པའི་ཕྱིར། དང་
པོ་མ་གྲུབ་ན། དེ་ཆོས་ཅན། དེར་ཐལ། རང་མ་ཡིན་གྱི་ལྡོག་ཆོས་ཡིན་པའི་ཕྱིར།
རྟགས་དངོས་ཕྱི་མ་སླ། གསུམ་པ་མ་གྲུབ་ན། དེ་ཆོས་ཅན། ཁྱོད་མ་ཡིན་པ་ཁྱོད་ཡིན་
པར་ཐལ། ལྡོག་ཆོས་ཕུང་གསུམ་ཙམ་པོ་བ་ཡིན་པའི་ཕྱིར། རྟགས་ཁས། འདོད་ན།
ལྡོག་ཆོས་སུ་གྱུར་པའི་དངོས་པོ་མ་ཡིན་པ་ཆོས་ཅན། ལྡོག་ཆོས་སུ་གྱུར་པའི་དངོས་
པོ་མ་ཡིན་པར་ཐལ། རྟག་པ་ཡིན་པའི་ཕྱིར། གཉིས་པ་ནི།
ཤེས་བྱ་དངོས་པོ་སྒྲུབ་པ་སོགས། །རྐྱང་པ་སློབ་དཔོན་ངག་ལས་ཤེས།
ཞེས་པ་སྟེ། དོན་ནི། རྫས་ཆོས་ཀྱི་མཚན་གཞི་ཡོད་དེ། ཤེས་བྱ་དང་། དངོས་པོ་
དང། སྒྲུབ་པ་དང༌། སོགས་སྒྲས་བསྡུས་པ་གཟུགས་དང༌། བེམ་པོ་དང། ཤེས་པ་དང༌།
གང་ཟག་ལྟ་བུ་མཚན་གཞི་རྐྱང་པ་རྣམས་སོ་སོའི་སློབ་དཔོན་གྱི་ངག་ལས་ཤེས་པར་བྱ་
དགོས་པ་ཡིན་པའི་ཕྱིར། ཁོ་ན་རེ། ཤེས་བྱ་ཆོས་ཅན། རྫས་སུ་གྲུབ་པར་ཐལ། །རྫས་
ཆོས་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། རྫས་མ་ཡིན་པའི་ཕྱིར་ཏེ།
དངོས་པོ་མ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར། ༈ །གཉིས་པ་ལྡོག་ཆོས་ཀྱི་
མཚན་གཞི་བཤད་པ་ལ་བཞི། རང་ཡིན་ལྡོག་ཆོས་ཀྱི་མཚན་གཞི་བཤད་པ། རང་མ་
ཡིན་གྱི་ལྡོག་ཆོས་ཀྱི་མཚན་གཞི་བཤད་པ། །ཉེ་བར་བྱེད་པའི་ལྡོག་ཆོས་ཀྱི་མཚན་
གཞི་བཤད་པ། ལྡོག་ཆོས་ཕུང་གསུམ་ཙམ་པོ་བའི་མཚན་གཞི་བཤད་པའོ། །དང་པོ་ལ་

གཉིས། །མཚན་གཞི་ཁྱབ་པ་བཤད་པ་དང༌། རྐྱང་པ་བཤད་པའོ། །དང་པོ་ནི།
ཡོད་པ་རྣམས་དང་ཐ་དད་དང༌། །དེ་དང་ཕན་ཚུན་ཐ་དད་དང༌། །
དགག་གཞི་མེད་པའི་ཆོས་ཀྱི་སྟེ། །ཁྱབ་བྱ་ཁྱབ་བྱེད་ཁྱབ་མཉམ་འབྲེལ། །
རང་མིན་ལྡོག་ཆོས་ཡིན་རྣམས་ལ། །དེ་མིན་ཡོད་ན་དེ་དག་ཀུན།
རང་ཡིན་ལྡོག་ཆོས་ཡིན་པར་ངེས།
ཞེས་པ་སྟེ། དོན་ནི། ཡོད་པ་གང་ཡིན་པ་རྣམས་དང་ཐ་དད་དེ་ཡོད་པ་ཡིན་
ན། །ཁྱོད་དང་ཐ་དད་རང་ཡིན་ལྡོག་ཆོས་ཡིན་པས་ཁྱབ་པ་དང༌། ཡོད་པ་དེ་དང་ཕན་
ཚུན་ཐ་དད་པ་སྟེ་ཡོད་པ་ཡིན་ན། །ཁྱོད་དང་ཕན་ཚུན་ཐ་དད་རང་ཡིན་ལྡོག་ཆོས་ཡིན་
པས་ཁྱབ་པ་དང༌། །དགག་གཞི་མེད་པའི་ཆོས་རྣམས་ཀྱི་སྟེང་གི་ཁྱབ་བྱ་དང་ཁྱབ་བྱེད་
དང་ཁྱབ་མཉམ་དང་འབྲེལ་པ་སྟེ་དགག་གཞི་མེད་པའི་ཆོས་ཡིན་ན། །ཁྱོད་ཀྱི་ཁྱབ་བྱ།
ཁྱོད་ཀྱི་ཁྱབ་བྱེད། ཁྱོད་དང་ཁྱབ་མཉམ། ཁྱོད་དང་འབྲེལ་པ་བཞི་རེ་རེ་ནས་རང་ཡིན་
ལྡོག་ཆོས་ཡིན་པས་ཁྱབ། རང་མིན་གྱི་ལྡོག་ཆོས་ཡིན་པ་རྣམས་ལ་ནི་དེ་མིན་པ་ཡོད་
ན་དེ་དག་ཀུན་ཏེ་ཁྱོད་མ་ཡིན་པ་ཡོད་པ་གང་ཞིག །ཁྱོད་རང་མ་ཡིན་གྱི་ལྡོག་ཆོས་ཡིན་
ན། །ཁྱོད་མ་ཡིན་པ་རང་ཡིན་ལྡོག་ཆོས་ཡིན་པས་ཁྱབ། དེ་ལྟར་བཤད་པ་དེ་རྣམས་
རང་ཡིན་ལྡོག་ཆོས་ཡིན་པར་ངེས་པ་ཡིན་ཏེ། དེ་ཡིན་ན་དེ་ཡིན་པས་ཁྱབ་པ་རྣམས་རེ་
རེ་ནས་གྲུབ་པའི་ཕྱིར་ཞེས་ཐ་མའི་གསལ་བྱེད་ཡིན་ནོ། །ཁོ་ན་རེ། དངོས་པོ་ཆོས་ཅན།
ཁྱོད་དང་ཁྱབ་མཉམ་རང་ཡིན་ལྡོག་ཆོས་ཡིན་པར་ཐལ། །ཁྱོད་དགག་གཞི་མེད་པའི་
ཆོས་ཡིན་པའི་ཕྱིར་ཏེ། ཁྱོད་ཀྱི་དགག་གཞི་མེད་པའི་ཕྱིར་ཏེ། བདག་མེད་ཡིན་ན།
དངོས་པོ་ཡོད་པས་ཁྱབ་པའི་ཕྱིར། འདོད་ན། དངོས་པོ་དང་ཁྱབ་མཉམ་ཆོས་ཅན།
ཁྱོད་ཁྱོད་རང་ཡིན་པར་ཐལ། །རང་ཡིན་ལྡོག་ཆོས་ཡིན་པའི་ཕྱིར། རྟགས་ཁས།
འདོད་ན། དངོས་པོ་དང་ཁྱབ་མཉམ་ཆོས་ཅན། ཁྱོད་ཡིན་ན། དངོས་པོ་ཡིན་པས་ཁྱབ།

དངོས་པོ་ཡིན་ན། ཁྱོད་ཡིན་པས་ཁྱབ་པར་ཐལ། ཁྱོད་དངོས་པོ་དང་ཁྱབ་མཉམ་ཡིན་
པའི་ཕྱིར། ཟེར་ན་མ་ཁྱབ། འདོད་ན། དངོས་པོ་ཡིན་ན། དངོས་པོ་དང་ཁྱབ་མཉམ་
ཡིན་པས་ཁྱབ་པར་ཐལ། འདོད་པ་དེའི་ཕྱིར། འདོད་། བུམ་པ་ཆོས་ཅན། དེར་ཐལ།
དེའི་ཕྱིར། ཁྱབ་པ་ཁས། རྟགས་སླ། འདོད་ན། བུམ་པ་ཆོས་ཅན། དངོས་པོ་དང་ཁྱབ་
མཉམ་མ་ཡིན་པར་ཐལ། དངོས་པོ་དང་ཡིན་ཁྱབ་མཉམ་དང་ཡོད་ཁྱབ་མཉམ་གང་རུང་
མ་ཡིན་པའི་ཕྱིར་ཏེ། དངོས་པོ་དང་ཡིན་ཁྱབ་མཉམ་མ་ཡིན་པ་གང་ཞིག །དངོས་པོ་
དང་ཡོད་ཁྱབ་མཉམ་མ་ཡིན་པའི་ཕྱིར། དང་པོ་མ་གྲུབ་ན། དངོས་པོ་ཡིན་ན། བུམ་པ་
ཡིན་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ཀ་བ་ཆོས་ཅན། བུམ་པ་
ཡིན་པར་ཐལ། དངོས་པོ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་མི་ནུས་ཏེ།
ལྟོ་ལྡིར་བ་མ་ཡིན་པའི་ཕྱིར། གཉིས་པ་མ་གྲུབ་ན། དངོས་པོ་ཡོད་ན། བུམ་པ་ཡོད་
པས་ཁྱབ་པར་ཐལ། །དེ་གཉིས་ཡོད་ཁྱབ་མཉམ་ཡིན་པའི་ཕྱིར། རྟགས་ཁས། འདོད་ན།
བུམ་པའི་དགག་གཞི་ཆོས་ཅན། བུམ་པ་ཡོད་པར་ཐལ། དངོས་པོ་ཡོད་པའི་ཕྱིར།
ཁྱབ་པ་ཁས། རྟགས་གྲུབ་སྟེ། བདག་མེད་ཡིན་པའི་ཕྱིར། འདོད་ན། བུམ་པའི་དགག་
གཞི་ཆོས་ཅན། བུམ་པ་མེད་པར་ཐལ། བུམ་པ་ཚད་མས་མ་དམིགས་པའི་ས་ཕྱོགས་
ཡིན་པའི་ཕྱིར། དེས་ན། ཁྱོད་དངོས་པོ་དང་ཐ་དད་དངོས་པོ་ལྡོག་སྟོབས་ཀྱིས་ཁྱོད་
ལྡོག་པ་དེ། ཁྱོད་དངོས་པོའི་ཁྱབ་བྱ་ཡིན་པའི་མཚན་ཉིད། མཚན་གཞི་ནི། གཟུགས་
ལྟ་བུ། དངོས་པོ་ཁྱོད་དང་ཐ་དད་ཁྱོད་ལྡོག་སྟོབས་ཀྱིས་དངོས་པོ་ལྡོག་པ་དེ།ཁྱོད་
དངོས་པོའི་ཁྱབ་བྱེད་ཡིན་པའི་མཚན་ཉིད། མཚན་གཞི་ནི། ཤེས་བྱ་ལྟ་བུ། བློས་ཁྱབ་
མཉམ་དུ་དམིགས་པ། ཁྱབ་མཉམ་གྱི་མཚན་ཉིད། །དེ་ལ་དབྱེ་ན། ཡིན་ཁྱབ་མཉམ་
དང་། ཡོད་ཁྱབ་མཉམ་གཉིས། །ཁྱོད་དངོས་པོ་དང་ཐ་དད་ཁྱོད་ཡིན་ན་དངོས་པོ་ཡིན་
པས་ཁྱབ། དངོས་པོ་ཡིན་ན་ཁྱོད་ཡིན་པས་ཁྱབ་པ་དེ། ཁྱོད་དངོས་པོ་དང་ཡིན་ཁྱབ་

མཉམ་ཡིན་པའི་མཚན་ཉིད། མཚན་གཞི་ནི། བྱས་པ་ལྟ་བུ། ཁྱོད་དངོས་པོ་དང་ཐ་དད་
ཁྱོད་ཡོད་ན་དངོས་པོ་ཡོད་པས་ཁྱབ། དངོས་པོ་ཡོད་ན་ཁྱོད་ཡོད་པས་ཁྱབ་པ་དེ། ཁྱོད་
དངོས་པོ་དང་ཡོད་ཁྱབ་མཉམ་ཡིན་པའི་མཚན་ཉིད། །མཚན་གཞི་ནི། མཚོན་བྱ་ལྟ་
བུའོ། །ཁོ་ན་རེ། དངོས་པོ་དང་ཁྱབ་མཉམ་ཆོས་ཅན། དངོས་པོ་དང་ཁྱབ་མཉམ་མ་
ཡིན་པར་ཐལ། དངོས་པོ་ཡིན་ན་ཁྱོད་ཡིན་པས་མ་ཁྱབ་པའི་ཕྱིར། ཟེར་ན་མ་ཁྱབ།
འདོད་མི་ནུས་ཏེ། དངོས་པོ་དང་ཡོད་ཁྱབ་མཉམ་ཡིན་པའི་ཕྱིར་ཏེ། དངོས་པོ་དང་ཁྱབ་
མཉམ་ཡོད་ན་དངོས་པོ་ཡོད་པས་ཁྱབ། དངོས་པོ་ཡོད་ན་དངོས་པོ་དང་ཁྱབ་མཉམ་
ཡོད་པས་ཁྱབ་པའི་ཕྱིར། ཁོ་ན་རེ། ཤེས་བྱ་ཆོས་ཅན། ཁྱབ་བྱེད་ཁོ་ན་ཡིན་པར་
ཐལ། །སྤྱི་ཁོ་ན་ཡིན་པའི་ཕྱིར། འདོད་མི་ནུས་ཏེ། ཁྱབ་བྱ་ཡིན་པའི་ཕྱིར་ཏེ། གཞི་
གྲུབ་པའི་ཕྱིར། ཁྱབ་སྟེ། ཐུན་མོང་བསྡུས་ར་ལས། གཞི་གྲུབ་ན། ཁྱབ་བྱ་དང་ཁྱབ་
བྱེད་གཉིས་ཀ་ཡིན་པས་ཁྱབ་བོ། །ཞེས་གསུངས་པའི་ཕྱིར་ཟེར་རོ། །ཁ་ཅིག་ན་རེ།
རང་ཡིན་ལྡོག་ཆོས་ཆོས་ཅན། རང་ཡིན་ལྡོག་ཆོས་དང༌། རང་ཡིན་ལྡོག་ཆོས་དང་ཉེ་
བར་བྱེད་པའི་ལྡོག་ཆོས་གང་རུང་ཡིན་པར་ཐལ། །ཁྱོད་ཀྱི་ཡིན་པ་ཡོད་པའི་ཕྱིར།
ཟེར་ན་མ་ཁྱབ། རྟགས་གྲུབ་སྟེ། མཚོན་བྱ་དེ་རང་ཡིན་ལྡོག་ཆོས་ཡིན་པའི་ཕྱིར།
འདོད་ན་རང་ཡིན་ལྡོག་ཆོས་ཅན། དེ་གང་རུང་མ་ཡིན་པར་ཐལ། རང་ཡིན་ལྡོག་ཆོས་
མ་ཡིན་པ་གང་ཞིག །རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་མ་ཡིན་པའི་
ཕྱིར། དང་པོ་མ་གྲུབ་ན། རང་ཡིན་ལྡོག་ཆོས་ཆོས་ཅན། ཁྱོད་མ་ཡིན་པ་ཁྱོད་ཡིན་པར་
ཐལ། །རང་ཡིན་ལྡོག་ཆོས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
ཁྱོད་མ་ཡིན་པ་རང་ཡིན་ལྡོག་ཆོས་མ་ཡིན་པར་ཐལ། །ཁྱོད་མ་ཡིན་པར་རང་མ་ཡིན་
གྱི་ལྡོག་ཆོས་ཡིན་པའི་ཕྱིར། མ་གྲུབ་ན། རང་ཡིན་ལྡོག་ཆོས་ཆོས་ཅན། ཁྱོད་མ་ཡིན་
པ་རང་མ་ཡིན་གྱི་ལྡོག་ཆོས་ཡིན་པར་ཐལ། ཁྱོད་མ་ཡིན་པ་ཡོད་པ་གང་ཞིག །ཁྱོད་

རང་ཡིན་ལྡོག་ཆོས་ཡིན་པའི་ཕྱིར། ཁྱབ་སྟེ། རང་ཡིན་ལྡོག་ཆོས་ཡིན་རྣམས་ལ། །དེ་
མིན་ཡོད་ན་དེ་དག་ཀུན། རང་མིན་ལྡོག་ཆོས་ཡིན་པར་ངེས། །ཞེས་གསུངས་པའི་
ཕྱིར། གཉིས་པ་མ་གྲུབ་ན། རང་ཡིན་ལྡོག་ཆོས་ཆོས་ཅན། ཁྱོད་ཁྱོད་རང་ཡིན་པར་
ཐལ། །རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། །རྟགས་
ཁས། འདོད་ན། རང་ཡིན་ལྡོག་ཆོས་ཆོས་ཅན། རང་ཡིན་ལྡོག་ཆོས་མ་ཡིན་པར་
ཐལ། །རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། ཁྱབ་སྟེ།
རང་ཡིན་ལྡོག་ཆོས་དང༌།འགལ་བ་ཡིན་པའི་ཕྱིར། གཉིས་པ་ནི།
རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་གཉིས་
རྟག་པ་བདག་མེད་ལ་སོགས་པ། རྐྱང་པ་སློབ་དཔོན་ངག་ལས་ཤེས།
ཞེས་པ་སྟེ། དོན་ནི། རང་ཡིན་ལྡོག་ཆོས་ཀྱི་མཚན་གཞི་ཡོད་དེ། རྟག་པ་དང༌།
གང་ཟག་གི་བདག་མེད་དང༌། ལ་སོགས་པ་ཞེས་པའི་སོགས་སྒྲས་བསྟན་པ། །མཚོན་
བྱ་དང༌། དངོས་མེད་དང༌། མ་བྱས་པ་དང༌། འདུས་མ་བྱས་ལྟ་བུ་མཚན་གཞི་རྐྱང་པ་
རྣམས་སོ་སོའི་སློབ་དཔོན་གྱི་ངག་ལས་ཤེས་པར་བྱ་དགོས་པ་ཡིན་པའི་ཕྱིར། ཁོ་ན་རེ།
དངོས་མེད་ཆོས་ཅན། ཁྱོད་མ་ཡིན་པ་ཁྱོད་ཡིན་པར་ཐལ། རང་ཡིན་ལྡོག་ཆོས་ཡིན་
པའི་ཕྱིར། འདོད་ན། དངོས་མེད་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ།
ཁྱོད་མ་ཡིན་པ་དངོས་པོ་ཡིན་པའི་ཕྱིར། མ་གྲུབ་ན། དངོས་མེད་ཆོས་ཅན། ཁྱོད་མ་
ཡིན་པ་དངོས་པོ་ཡིན་པར་ཐལ། །ཁྱོད་མ་ཡིན་ན། དངོས་པོ་ཡིན་པས་ཁྱབ་པའི་ཕྱིར།
ཟེར་ན་མ་ཁྱབ། ཁོ་ན་རེ། རང་ཡིན་ལྡོག་ཆོས་དེ་རང་མ་ཡིན་ལྡོག་ཆོས་ཡིན་པར་ཐལ།
དེ་ལྟར་དུ་རྭ་སྟོད་བསྡུས་གྲྭ་དང་སྲས་བསྡུས་གྲྭར་གསུངས་པའི་ཕྱིར། ཟེར་ན་མ་ཁྱབ།
འདོད་ན། རང་ཡིན་ལྡོག་ཆོས་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ། །རང་
མ་ཡིན་གྱི་ལྡོག་ཆོས་ཡིན་པའི་ཕྱིར། །རྟགས་ཁས། འདོད་ན། རང་ཡིན་ལྡོག་ཆོས་

ཆོས་ཅན། ཁྱོད་མ་ཡིན་པ་རང་ཡིན་ལྡོག་ཆོས་ཡིན་པར་ཐལ། ཁྱོད་མ་ཡིན་པ་ཡོད་པ་
གང་ཞིག །ཁྱོད་རང་མ་ཡིན་གྱི་ལྡོག་ཆོས་ཡིན་པའི་ཕྱིར། ཁྱབ་སྟེ། རང་མིན་ལྡོག་
ཆོས་ཡིན་རྣམས་ལ། དེ་མིན་ཡོད་ན་དེ་དག་ཀུན། རང་ཡིན་ལྡོག་ཆོས་ཡིན་པར་ངེས།
ཞེས་གསུངས་པའི་ཕྱིར། ༈ །གཉིས་པ་རང་མ་ཡིན་གྱི་ལྡོག་ཆོས་ཀྱི་མཚན་གཞི་
བཤད་པ་ལ་གཉིས། མཚན་གཞི་ཁྱབ་པ་བཤད་པ་དང༌། རྐྱང་པ་བཤད་པའོ། །དང་པོ་ནི།
ཡོད་པ་རྣམས་ཀྱི་ལྡོག་པའམ་གཅིག །ཕན་ཚུན་ཐ་མི་དད་རྣམས་དང་། །
ཡིན་པ་ཡོད་པའི་ཆོས་རྣམས་དང༌། །ཁྱབ་མཉམ་ཀུན་དང་མཚན་གཞི་ལ། །
སྦྱར་བའི་མཚན་མཚོན་མ་ལུས་ཀུན། ཡོད་པ་ཀུན་དང་ཐ་མི་དད། །
གྱུར་པའི་དངོས་པོ་ཐམས་ཅད་དང༌། །ཡོད་མེད་ཀུན་དང་དངོས་འགལ་དང་།
ཡིན་པ་མེད་པའི་ཆོས་ཀུན་དང་། །རང་ཡིན་ལྡོག་ཆོས་ཡིན་རྣམས་ལ།
དེ་མིན་ཡོད་ན་དེ་དག་ཀུན། །རང་མིན་ལྡོག་ཆོས་ཡིན་པར་ངེས།
།
ཞེས་པ་སྟེ། དོན་ནི། ཡོད་པ་གང་ཡིན་པ་རྣམས་ཀྱི་ལྡོག་པའམ་གཅིག་གམ་ཕན་
ཚུན་ཐ་མི་དད་རྣམས་ཏེ་ཡོད་པ་ཡིན་ན། །ཁྱོད་ཀྱི་ལྡོག་པ། ཁྱོད་དང་གཅིག །ཁྱོད་དང་
ཕན་ཚུན་ཐ་མི་དད་རྣམས་རེ་རེ་ནས་རང་མ་ཡིན་གྱི་ལྡོག་ཆོས་ཡིན་པས་ཁྱབ་པ་དང་།
ཡིན་པ་ཡོད་པའི་ཆོས་རྣམས་དང་ཁྱབ་མཉམ་ཀུན་ཏེ། ཡིན་པ་ཡོད་པའི་ཆོས་ཡིན་ན།
ཁྱོད་དང་ཡིན་ཁྱབ་མཉམ་རང་མ་ཡིན་གྱི་ལྡོག་ཆོས་ཡིན་པས་ཁྱབ་པ་དང༌། མཚན་
གཞི་མཚན་མཚོན་ལྟ་བུ་ལ་སྦྱར་བའི་མཚན་མཚོན་མ་ལུས་པ་ཀུན་ཏེ། མཚོན་བྱ་ཡིན་
ན། ཁྱོད་ཀྱི་མཚན་ཉིད་དང་ཁྱོད་ཀྱི་རྫས་ཡོད་ཆོས་གསུམ་ཚང་བ་གཉིས་རང་མ་ཡིན་
གྱི་ལྡོག་ཆོས་ཡིན་པས་ཁྱབ། མཚན་ཉིད་ཡིན་ན། ཁྱོད་ཀྱི་མཚོན་བྱ་དང་ཁྱོད་ཀྱི་
བཏགས་ཡོད་ཆོས་གསུམ་ཚང་བ་གཉིས་རང་མ་ཡིན་གྱི་ལྡོག་ཆོས་ཡིན་པས་ཁྱབ།
དངོས་པོར་ཡོད་པ་ཀུན་དང་ཐ་མི་དད་དུ་གྱུར་པའི་དངོས་པོ་ཐམས་ཅད་དེ། དངོས་པོ་

ཡིན་ན། ཁྱོད་དང་ཐ་མི་དད་དུ་གྱུར་པའི་དངོས་པོ་རང་མ་ཡིན་གྱི་ལྡོག་ཆོས་ཡིན་པས་
ཁྱབ་པ་དང༌། རང་དུས་སུ་ཡོད་པ་དང་རང་འབྲས་དུས་སུ་མེད་པའི་དངོས་པོ་ཀུན་དང་
དངོས་འགལ་ཏེ། དངོས་པོ་ཡིན་ན། ཁྱོད་དང་དངོས་འགལ་རང་མ་ཡིན་གྱི་ལྡོག་ཆོས་
ཡིན་པས་ཁྱབ་པ་དང་། ཡིན་པ་མེད་པའི་ཆོས་ཀུན་ཏེ། ཡིན་པ་མེད་པའི་ཆོས་ཡིན་ན།
རང་མ་ཡིན་གྱི་ལྡོག་ཆོས་ཡིན་པས་ཁྱབ་པ་དང༌། རང་ཡིན་ལྡོག་ཆོས་ཡིན་པའི་ཆོས་
རྣམས་ལ་ནི་དེ་མིན་པ་ཡོད་ན་དེ་དག་ཀུན་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་
རང་ཡིན་ལྡོག་ཆོས་ཡིན་ན། ཁྱོད་མ་ཡིན་པ་རང་མ་ཡིན་གྱི་ལྡོག་ཆོས་ཡིན་པས་ཁྱབ།
དེ་ལྟར་བཤད་པ་དེ་རྣམས་རང་མ་ཡིན་གྱི་ལྡོག་ཆོས་ཡིན་པར་ངེས་པ་ཡིན་ཏེ། དེ་ཡིན་
ན་དེ་ཡིན་པས་ཁྱབ་པ་རྣམས་རེ་རེ་ནས་གྲུབ་པའི་ཕྱིར་ཞེས་ཐ་མའི་གསལ་བྱེད་ཡིན་ནོ། །
ཁོ་ན་རེ། ཡོད་པ་ཡིན་ན། ཁྱོད་དང་ཐ་མི་དད་དུ་གྱུར་པའི་དངོས་པོ་རང་མ་ཡིན་གྱི་
ལྡོག་ཆོས་ཡིན་པས་ཁྱབ་པར་ཐལ། །ཡོད་པ་ཀུན་དང་ཐ་མི་དད། གྱུར་པའི་དངོས་པོ་
ཐམས་ཅད་དང༌། ཞེས་པའི་གཞུང་དོན་ཡོད་པའི་ཕྱིར། ཟེར་ན་མ་ཁྱབ། འདོད་ན།
ཤེས་བྱ་ཆོས་ཅན། ཁྱོད་དང་ཐ་མི་དད་དུ་གྱུར་པའི་དངོས་པོ་རང་མ་ཡིན་གྱི་ལྡོག་ཆོས་
ཡིན་པར་ཐལ། །ཡོད་པ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཤེས་བྱ་དང་
ཐ་མི་དད་དུ་གྱུར་པའི་དངོས་པོ་མེད་པའི་ཕྱིར་ཏེ། དངོས་པོ་ཡིན་ན། ཤེས་བྱ་དང་ཐ་
དད་ཡིན་དགོས་པའི་ཕྱིར་ཏེ། དངོས་པོ་ཡིན་ན་ཤེས་བྱའི་བྱེ་བྲག་ཡིན་དགོས་པའི་
ཕྱིར། ཁ་ཅིག་ན་རེ། ཡོད་མེད་གང་རུང་ཡིན་ན། ཁྱོད་དང་དངོས་འགལ་རང་མ་ཡིན་
གྱི་ལྡོག་ཆོས་ཡིན་པས་ཁྱབ་སྟེ། ཡོད་མེད་ཀུན་དང་དངོས་འགལ་དང༌། ཞེས་པའི་དོན་
གྲུབ་པའི་ཕྱིར། ཟེར་ན། རི་བོང་རྭ་ཆོས་ཅན། དེར་ཐལ། དེའི་ཕྱིར། འདོད་ན། དེ་
ཆོས་ཅན། ཁྱོད་དང་དངོས་འགལ་ཡོད་པར་ཐལ། འདོད་པའི་ཕྱིར། འདོད་ན། རི་བོང་
རྭ་དང་རི་བོང་རྭ་མ་ཡིན་པ་གཉིས་དངོས་འགལ་ཡིན་པར་ཐལ་ལོ།།ཁ་ཅིག་ན་རེ།

རང་མ་ཡིན་གྱི་ལྡོག་ཆོས་ཆོས་ཅན། ལྡོག་ཆོས་དང་པོ་གསུམ་པོ་གང་རུང་ཡིན་པར་
ཐལ། །ལྡོག་ཆོས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། རང་མ་ཡིན་གྱི་
ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། འདོད་ན། དེ་ཆོས་ཅན།
ལྡོག་ཆོས་དང་པོ་གསུམ་པོ་གང་རུང་མ་ཡིན་པར་ཐལ། །རང་ཡིན་ལྡོག་ཆོས་མ་ཡིན་
པ་གང་ཞིག །རང་མ་ཡིན་གྱི་ལྡོག་ཆོས་མ་ཡིན། ལྡོག་ཆོས་ཕུང་གསུམ་ཙམ་པོ་བ་
ཡིན་པའི་ཕྱིར། དང་པོ་མ་གྲུབ་ན། རང་མ་ཡིན་གྱི་ལྡོག་ཆོས་ཆོས་ཅན། ཁྱོད་ཁྱོད་
རང་ཡིན་པར་ཐལ། །རང་ཡིན་ལྡོག་ཆོས་ཡིན་པའི་ཕྱིར། རྟགས་ཁས། འདོད་མི་ནུས་
ཏེ། རང་ཡིན་ལྡོག་ཆོས་ཡིན་པའི་ཕྱིར། འཁོར་གསུམ། གཉིས་པ་མ་གྲུབ་ན། རང་མ་
ཡིན་གྱི་ལྡོག་ཆོས་ཆོས་ཅན། ཁྱོད་ཁྱོད་རང་མ་ཡིན་པར་ཐལ། །རང་མ་ཡིན་གྱི་ལྡོག་
ཆོས་ཡིན་པའི་ཕྱིར། རྟགས་ཁས། འདོད་ན་དངོས། གསུམ་པ་མ་གྲུབ་ན། རང་མ་ཡིན་
གྱི་ལྡོག་ཆོས་ཆོས་ཅན། ཁྱོད་མ་ཡིན་པ་ཁྱོད་ཡིན་པར་ཐལ། ལྡོག་ཆོས་ཕུང་གསུམ་
ཙམ་པོ་བ་ཡིན་པའི་ཕྱིར། རྟགས་ཁས། འདོད་ན། རང་མ་ཡིན་གྱི་ལྡོག་ཆོས་མ་ཡིན་པ་
ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ། །རང་མ་ཡིན་གྱི་ལྡོག་ཆོས་ཡིན་
པའི་ཕྱིར། རྟགས་ཁས། འདོད་ན། རང་མ་ཡིན་གྱི་ལྡོག་ཆོས་མ་ཡིན་པ་མ་ཡིན་པ་
ཆོས་ཅན། རང་མ་ཡིན་གྱི་ལྡོག་ཆོས་ཡིན་པར་ཐལ། རང་མ་ཡིན་གྱི་ལྡོག་ཆོས་མ་
ཡིན་པ་དེ་མ་ཡིན་པའི་ཕྱིར། འདོད་ན། རང་མ་ཡིན་གྱི་ལྡོག་ཆོས་ཆོས་ཅན། རང་མ་
ཡིན་གྱི་ལྡོག་ཆོས་ཡིན་པར་ཐལ། ཁྱོད་མ་ཡིན་པ་མ་ཡིན་པ་རང་མ་ཡིན་གྱི་ལྡོག་ཆོས་
ཡིན་པ་གང་ཞིག །ཁྱོད་མ་ཡིན་པ་མ་ཡིན་པ་དང་ཁྱོད་གཉིས་དོན་གཅིག་ཡིན་པའི་
ཕྱིར། འདོད་མི་ནུས་ཏེ། ལྡོག་ཆོས་ཕུང་གསུམ་ཙམ་པོ་བ་ཡིན་པའི་ཕྱིར། འཁོར་
གསུམ། ཁ་ཅིག་ན་རེ། རང་ཡིན་ལྡོག་ཆོས་དང༌། རང་ཡིན་ལྡོག་ཆོས་དང་ཉེ་བར་བྱེད་
པའི་ལྡོག་ཆོས་གང་རུང་རང་མ་ཡིན་གྱི་ལྡོག་ཆོས་ཡིན་པར་ཐལ།དེ་ལྟར་དུ་སྲས་

བསྡུས་གྲྭ་ལས་གསུངས་པའི་ཕྱིར། ཟེར་ན་མ་ཁྱབ། འདོད་ན། རང་ཡིན་ལྡོག་ཆོས་
དང་། རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་གང་རུང་ཆོས་ཅན། ཁྱོད་མ་
ཡིན་པ་ཁྱོད་མ་ཡིན་པར་ཐལ། ཁྱོད་རང་མ་ཡིན་གྱི་ལྡོག་ཆོས་ཡིན་པའི་ཕྱིར། རྟགས་
ཁས། འདོད་ན། དེ་གང་རུང་ཆོས་ཅན། ཁྱོད་མ་ཡིན་པ་དེ་གང་རུང་ཡིན་པར་ཐལ།
ཁྱོད་མ་ཡིན་པ་རང་ཡིན་ལྡོག་ཆོས་ཡིན་པའི་ཕྱིར། མ་གྲུབ་ན། དེ་གང་རུང་ཆོས་ཅན།
ཁྱོད་མ་ཡིན་པ་རང་ཡིན་ལྡོག་ཆོས་ཡིན་པར་ཐལ། །ཁྱོད་མ་ཡིན་པ་ཡོད་པ་གང་ཞིག །
ཁྱོད་རང་མ་ཡིན་གྱི་ལྡོག་ཆོས་ཡིན་པའི་ཕྱིར། རྟགས་ཕྱི་མ་ཁས། ཁྱབ་སྟེ། དེ་ལྟར་
ཁྱབ་པ་རྩ་བའི་དགོངས་པ་ཡིན་པའི་ཕྱིར། གཉིས་པ་ནི།
མཚན་ཉིད་ལ་སོགས་རྐྱང་པ་རྣམས། སློབ་དཔོན་ངག་ལས་ཤེས་པར་བྱ།
ཞེས་པ་སྟེ། དོན་ནི། རང་མ་ཡིན་གྱི་ལྡོག་ཆོས་ཀྱི་མཚན་གཞི་ཡོད་དེ། མཚན་
ཉིད་དང༌། ལ་སོགས་ཀྱི་ཁོང་ནས་ཐོན་པ་ཀ་བུམ་གང་རུང་དང༌། བེམ་ཤེས་གང་རུང་
དང༌། རྟག་དངོས་གཉིས་ལྟ་བུ་མཚན་གཞི་རྐྱང་པ་རྣམས་སོ་སོའི་སློབ་དཔོན་གྱི་ངག་
ལས་ཤེས་པར་བྱ་དགོས་པ་ཡིན་ནོ། །ཁོ་ན་རེ། མཚན་ཉིད་ཆོས་ཅན། ཁྱོད་ཁྱོད་རང་
མ་ཡིན་པར་ཐལ། རང་མ་ཡིན་གྱི་ལྡོག་ཆོས་ཡིན་པའི་ཕྱིར། འདོད་མི་ནུས་ཏེ། མཚན་
ཉིད་མཚན་ཉིད་ཡིན་པའི་ཕྱིར། མ་གྲུབ་ན། མཚན་ཉིད་ཆོས་ཅན། མཚན་ཉིད་ཡིན་
པར་ཐལ། མཚན་ཉིད་ཀྱི་སྐབས་སུ་བབ་པའི་མཚོན་བྱ་མཚོན་པའི་གཞིར་གྱུར་པ་ཡིན་
པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། མཚན་གཞི་ཡིན་པའི་ཕྱིར་ཏེ། གཞི་གྲུབ་
པའི་ཕྱིར། ཁྱབ་སྟེ། ཐུན་མོང་བསྡུས་རྭ་ལས། གཞི་གྲུབ་ན། མཚན་གཞི་ཡིན་པས་
ཁྱབ། ཅེས་གསུངས་པའི་ཕྱིར། ༈ །གསུམ་པ་ཉེ་བར་བྱེད་པའི་ལྡོག་ཆོས་ཀྱི་མཚན་
གཞི་བཤད་པ་ལ་གསུམ། རྫས་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་གཞི
བཤད་པ། རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་གཞི་བཤད་པ།

རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་གཞི་བཤད་པའོ། །
དང་པོ་ནི།
ཡོད་མེད་ཀུན་དང་ཐ་དད་དང༌། །རྫས་ཆོས་སྒྲུབ་པ་གང་རུང་གི། །
གཞི་མཐུན་རྣམས་དང་རྫས་ཆོས་ལ། །ཉེ་བའི་ལྡོག་ཆོས་ཡིན་རྣམས་ལ། །
དེ་མིན་ཡོད་ཀུན་རྫས་ཆོས་ལ། །ཉེ་བར་བྱེད་པའི་ལྡོག་ཆོས་ཡིན།
ཞེས་པ་སྟེ། དོན་ནི། ཡོད་མེད་ཀུན་དང་ཐ་དད་དང་རྫས་ཆོས་དང་སྒྲུབ་པ་གང་
རུང་གི་གཞི་མཐུན་པ་དང་རྣམས་ཏེ། ཡོད་མེད་གང་རུང་ཡིན་ན། ཁྱོད་དང་ཐ་དད་ཀྱང་
ཡིན། རྫས་ཆོས་དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ་རྫས་ཆོས་དང་ཉེ་
བར་བྱེད་པའི་ལྡོག་ཆོས་ཡིན་པས་ཁྱབ་པ་དང༌། རྫས་ཆོས་ལ་ཉེ་བར་བྱེད་པའི་ལྡོག་
ཆོས་གང་ཡིན་པ་རྣམས་ལ་ནི་དེ་མིན་ཡོད་པ་ཀུན་རྫས་ཆོས་ལ་ཉེ་བར་བྱེད་པའི་ལྡོག་
ཆོས་ཡིན་པ་སྟེ། ཁྱོད་མ་ཡིན་པ་ཡོད་པ་གང་ཞིག །ཁྱོད་རྫས་ཆོས་དང་ཉེ་བར་བྱེད་
པའི་ལྡོག་ཆོས་ཡིན་ན། ཁྱོད་མ་ཡིན་པ་རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་
པས་ཁྱབ་བོ། །ལྡོག་ཆོས་སུ་གྱུར་པའི་དངོས་པོ་དང་། སྒྲུབ་པ་དང་དངོས་པོ་གང་རུང་
དང༌། སྒྲུབ་པ་དང་དངོས་པོ་གང་རུང་མ་ཡིན་པ་དང༌། རྫས་ཆོས་དང་འགལ་བ་རྣམས་
རེ་རེ་ནས་རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་ནོ། །རྫས་ཆོས་དང་ཉེ་བར་
བྱེད་པའི་ལྡོག་ཆོས། རྫས་ཆོས་དང་རྗེས་སུ་མཐུན་པའི་ལྡོག་ཆོས། རྫས་ཆོས་དང་
རྗེས་སུ་མཐུན་པའི་ལྡོག་ཆོས་ཕུང་གསུམ་པ་རྣམས་དོན་གཅིག །དེ་བཞིན་དུ་རང་ཡིན་
ལྡོག་ཆོས་དང་ཉེ་བར་བྱེད་པའི་ལྡོག་ཆོས་སོགས་གསུམ་དང༌། རང་མ་ཡིན་གྱི་ལྡོག་
ཆོས་དང་ཉེ་བར་བྱེད་པའི་ལྡོག་ཆོས་སོགས་གསུམ་ཡང་དོན་གཅིག་པ་ཡིན་ནོ། །ཁོ་ན་
རེ། མ་བྱས་པར་རྟོགས་པའི་ཚད་མ་མི་རྟག་པ་ཆོས་ཅན། ཁྱོད་ཁྱོད་རང་ཡིན་པར་ཐལ།
རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། འདོད་མི་ནུས་ཏེ། མ་བྱས་

པར་རྟོགས་པའི་ཚད་མ་མི་རྟག་པ་མ་བྱས་པར་རྟོགས་པའི་ཚད་མ་མི་རྟག་པ་མ་ཡིན་པའི་
ཕྱིར་ཏེ། མ་བྱས་པར་རྟོགས་པའི་ཚད་མ་མི་རྟག་པ་མ་བྱས་པར་རྟོགས་པའི་ཚད་མ་ཡོད་
པ་མ་ཡིན་པའི་ཕྱིར་ཏེ། མ་བྱས་པར་རྟོགས་པའི་ཚད་མ་མི་རྟག་པ་མ་བྱས་པ་མ་ཡིན་
པའི་ཕྱིར་ཏེ། དེ་བྱས་པ་ཡིན་པའི་ཕྱིར་ཟེར་རོ། ༈ །གཉིས་པ་རང་ཡིན་ལྡོག་ཆོས་དང་
ཉེ་བར་བྱེད་པའི་ལྡོག་ཆོས་ཀྱི་མཚན་གཞི་བཤད་པ་ནི།
ཡོད་མེད་ཀུན་དང་ཐ་དད་དང༌། །རང་ཡིན་ལྡོག་ཆོས་མིན་པའམ། །
རང་མིན་ལྡོག་ཆོས་མ་ཡིན་པའི། །གཞི་མཐུན་ཀུན་དང་རང་མིན་ལ། །
ཉེ་བའི་ལྡོག་ཆོས་ཡིན་རྣམས་ལ། དེ་མིན་ཡོད་ཀུན་རང་ཡིན་ལ། །
ཉེ་བའི་ལྡོག་ཆོས་ཕུང་གསུམ་ཡིན།
ཞེས་པ་སྟེ། དོན་ནི། ཡོད་པ་དང་མེད་པ་ཀུན་དང་ཐ་དད་དང་རང་ཡིན་ལྡོག་ཆོས་
མིན་པ་འམ་གཞི་མཐུན་པ་སྟེ། ཡོད་མེད་གང་རུང་ཡིན་ན། ཁྱོད་དང་ཐ་དད་ཀྱང་ཡིན།
རང་ཡིན་ལྡོག་ཆོས་མ་ཡིན་པ་ཡང་ཡིན་པའི་གཞི་མཐུན་པ། རང་ཡིན་ལྡོག་ཆོས་དང་
ཉེ་བར་བྱེད་པའི་ལྡོག་ཆོས་ཡིན་པས་ཁྱབ། ཡོད་མེད་ཀུན་དང་ཐ་དད་ཀྱང་ཡིན་རང་
མིན་ལྡོག་ཆོས་མ་ཡིན་པའི་གཞི་མཐུན་ཀུན་ཏེ། ཡོད་མེད་གང་རུང་ཡིན་ན། ཁྱོད་དང་
ཐ་དད་ཀྱང་ཡིན་རང་མ་ཡིན་གྱི་ལྡོག་ཆོས་མ་ཡིན་པ་ཡང་ཡིན་པའི་གཞི་མཐུན་པ་རང་
ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པས་ཁྱབ་པ་དང༌། རང་མིན་ལ་ཉེ་
བར་བྱེད་པའི་ལྡོག་ཆོས་གང་ཡིན་པ་རྣམས་ལ་ནི་དེ་མིན་པ་ཡོད་ན་དེ་དག་ཀུན་རང་
ཡིན་ལ་ཉེ་བར་བྱེད་པའི་ལྡོག་ཆོས་ཕུང་གསུམ་པ་ཡིན་པ་སྟེ། ཁྱོད་མ་ཡིན་པ་ཡོད་པ་
གང་ཞིག །ཁྱོད་རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་ན།
ཁྱོད་མ་ཡིན་པ་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཕུང་གསུམ་པ་ཡིན་
པས་ཁྱབ། །རང་མ་ཡིན་གྱི་ལྡོག་ཆོས་སུ་གྱུར་པའི་དངོས་པོ་མ་ཡིན་པ་དེ། རང་ཡིན་

ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་ནོ། །ཁོ་ན་རེ། ལྡོག་ཆོས་ཆོས་ཅན།
རྫས་ལྡོག་གང་རུང་ཡིན་པར་ཐལ། གཞི་གྲུབ་པའི་ཕྱིར། ཟེར་ན་འདོད་པ་ཁོ་ནའོ། །
ལྡོག་ཆོས་ཆོས་ཅན། རྫས་ལྡོག་གང་རུང་ཡིན་པར་ཐལ། ཕྱི་མ་ཉེ་བར་བྱེད་པའི་ལྡོག་
ཆོས་བཞི་པོ་གང་རུང་ཡིན་པའི་ཕྱིར་ཏེ།རང་ཡིན་ལྡོག་ཆོས་དང་ཉེ་བར་བྱེད་པའི་
ལྡོག་ཆོས་ཡིན་པའི་ཕྱིར་ཏེ། ཁྱོད་ཁྱོད་རང་ཡིན། ཁྱོད་མ་ཡིན་པ་ཁྱོད་ཡིན། ཁྱོད་ཀྱི་
ལྡོག་པ་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་མ་ཡིན་པ་དང་འགལ་བར་
དམིགས་པ་ཡིན་པའི་ཕྱིར། དང་པོ་སླ། གཉིས་པ་གྲུབ་ན། ལྡོག་ཆོས་ཆོས་ཅན། ཁྱོད་
མ་ཡིན་པ་ཁྱོད་ཡིན་པར་ཐལ། ཁྱོད་མ་ཡིན་པ་རང་མ་ཡིན་གྱི་ལྡོག་ཆོས་དང་ཉེ་བར་
བྱེད་པའི་ལྡོག་ཆོས་ཡིན་པའི་ཕྱིར་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་རང
ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། གསུམ་པ་སླ། ༈ །
གསུམ་པ་རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཀྱི་མཚན་གཞི་བཤད་
པ་ནི།
ཡོད་མེད་ཀུན་དང་ཐ་དད་དང་། རང་མིན་ལྡོག་ཆོས་ཡིན་པའམ། །
རང་ཡིན་ལྡོག་ཆོས་ཡིན་པ་ཡི། །གཞི་མཐུན་ཀུན་དང་རང་ཡིན་ལ། །
ཉེ་བའི་ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རང་མིན་ལ། །
ཉེ་བར་བྱེད་པའི་ལྡོག་ཆོས་ཡིན།
ཞེས་པ་སྟེ། དོན་ནི། ཡོད་པ་དང་མེད་པ་ཀུན་དང་ཐ་དད་པ་དང་རང་མིན་ལྡོག་
ཆོས་ཡིན་པའམ་གཞི་མཐུན་པ་སྟེ། ཡོད་མེད་གང་རུང་ཡིན་ན། ཁྱོད་དང་ཐ་དད་ཀྱང་
ཡིན་རང་མ་ཡིན་གྱི་ལྡོག་ཆོས་ཀྱང་ཡིན་པའི་གཞི་མཐུན་པ།
རང་མ་ཡིན་གྱི་ལྡོག་
ཆོས་དང་ཉེ་བར་བྱེད་པའི་ལྡོག་ཆོས་ཡིན་པས་ཁྱབ། ཡོད་མེད་ཀུན་དང་ཐ་དད་ཀྱང་
ཡིན་རང་ཡིན་ལྡོག་ཆོས་ཀྱང་ཡིན་པ་ཡི་གཞི་མཐུན་པ་ཀུན་ཏེ། ཡོད་མེད་གང་རུང་

ཡིན་ན། ཁྱོད་དང་ཐ་དད་ཀྱང་ཡིན་རང་ཡིན་ལྡོག་ཆོས་ཀྱང་ཡིན་པའི་གཞི་མཐུན་པ།
རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པས་ཁྱབ་པ་དང༌། རང་
ཡིན་ལྡོག་ཆོས་ལ་ཉེ་བའི་ལྡོག་ཆོས་གང་ཡིན་པ་རྣམས་ལ་ནི་དེ་མིན་པ་ཡོད་ན་དེ་དག་
ཀུན་རང་མིན་ལ་ཉེ་བར་བྱེད་པའི་ལྡོག་ཆོས་ཕུང་གསུམ་པ་ཡིན་ཏེ། ཁྱོད་མ་ཡིན་པ་
ཡོད་པ་གང་ཞིག །ཁྱོད་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་ན། །
ཁྱོད་མ་ཡིན་པ་རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པས་
ཁྱབ་བོ། །འགྲེལ་པར་རང་མ་ཡིན་གྱི་ལྡོག་ཆོས་མ་ཡིན་པ་མ་ཡིན་པ་དང་། རང་ཡིན་
ལྡོག་ཆོས་མ་ཡིན་པ་མ་ཡིན་པ་གཉིས་རེ་རེ་ནས་རང་མ་ཡིན་གྱི་ལྡོག་ཆོས་དང་ཉེ་བར་
བྱེད་པའི་ལྡོག་ཆོས་ཡིན་པར་བཤད་དོ། །ཁ་ཅིག །ཁྱོད་ཁྱོད་རང་རྫས་ཆོས་ཡིན་ཟེར་
ན། ཁྱོད་ཁྱོད་རང་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ། རྫས་ཆོས་ཡིན་
པའི་ཕྱིར། འདོད་ན། དེ་ཆོས་ཅན། ཁྱོད་མ་ཡིན་པ་ཁྱོད་ཡིན་པར་ཐལ། ཁྱོད་མ་ཡིན་
པ་རྫས་ཆོས་ཡིན་པའི་ཕྱིར་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་རྫས་ཆོས་ཡིན་
པའི་ཕྱིར། ཁ་ཅིག །དེ་རང་ཡིན་ལྡོག་ཆོས་ཡིན་ཟེར་ན། ཁྱོད་ཁྱོད་རང་ཆོས་ཅན།
ཁྱོད་མ་ཡིན་པ་ཁྱོད་ཡིན་པར་ཐལ། ཁྱོད་རང་ཡིན་ལྡོག་ཆོས་ཡིན་པའི་ཕྱིར། འདོད་མི་
ནུས་ཏེ། ཁྱོད་མ་ཡིན་པ་རང་མ་ཡིན་གྱི་ལྡོག་ཆོས་ཡིན་པའི་ཕྱིར་ཏེ། ཁྱོད་མ་ཡིན་པ་
ཡོད་པ་གང་ཞིག །ཁྱོད་རང་ཡིན་ལྡོག་ཆོས་ཡིན་པའི་ཕྱིར། ཁ་ཅིག །དེ་རང་མ་ཡིན་
གྱི་ལྡོག་ཆོས་ཡིན་ཟེར་ན། ཁྱོད་ཁྱོད་རང་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་
ཐལ། ཁྱོད་རང་མ་ཡིན་གྱི་ལྡོག་ཆོས་ཡིན་པའི་ཕྱིར། འདོད་མི་ནུས་ཏེ། ཁྱོད་མ་ཡིན་
པ་རང་ཡིན་ལྡོག་ཆོས་ཡིན་པའི་ཕྱིར་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་རང་
མ་ཡིན་གྱི་ལྡོག་ཆོས་ཡིན་པའི་ཕྱིར། ཁ་ཅིག་དེ་རྫས་ཆོས་དང་ཉེ་བར་བྱེད་པའི་ལྡོག་
ཆོས་ཡིན་ཟེར་ན། ཁྱོད་ཁྱོད་རང་ཆོས་ཅན། ཁྱོད་མ་ཡིན་པ་ཁྱོད་མ་ཡིན་པར་ཐལ། །

ཁྱོད་རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། འདོད་མི་ནུས་ཏེ། ཁྱོད་
མ་ཡིན་པ་རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར་ཏེ།ཁྱོད་མ་ཡིན་པ་
ཡོད་པ་གང་ཞིག །ཁྱོད་རྫས་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། ཁྱབ་
སྟེ། རྫས་ཆོས་ལ། །ཉེ་བའི་ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རྫས་ཆོས་ལ།
ཉེ་བར་བྱེད་པའི་ལྡོག་ཆོས་ཡིན། ཞེས་གསུངས་པའི་ཕྱིར། ཁ་ཅིག །དེ་རང་ཡིན་ལྡོག་
ཆོས་དང་ཉེ་བར་བྱེད་པའི་ལྡོག་ཆོས་ཡིན་ཟེར་ན། ཁྱོད་ཁྱོད་རང་ཆོས་ཅན། ཁྱོད་མ་
ཡིན་པ་ཁྱོད་ཡིན་པར་ཐལ། །ཁྱོད་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་
ཡིན་པའི་ཕྱིར། འདོད་མི་ནུས་ཏེ། ཁྱོད་མ་ཡིན་པ་རང་མ་ཡིན་གྱི་ལྡོག་ཆོས་དང་ཉེ་
བར་བྱེད་པའི་ལྡོག་ཆོས་ཡིན་པའི་ཕྱིར་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་
རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། ཁྱབ་སྟེ། རང་ཡིན་
ལ། །ཉེ་བའི་ལྡོག་ཆོས་ཡིན་རྣམས་ལ། །དེ་མིན་ཡོད་ཀུན་རང་མིན་ལ། །ཉེ་བར་བྱེད་
པའི་ལྡོག་ཆོས་ཡིན། ཞེས་གསུངས་པའི་ཕྱིར། ཁ་ཅིག །དེ་རང་མ་ཡིན་གྱི་ལྡོག་ཆོས་
དང་ཉེ་བར་བྱེད་པའི་ལྡོག་ཆོས་ཡིན་ཟེར་ན། ཁྱོད་ཁྱོད་རང་ཆོས་ཅན། ཁྱོད་མ་ཡིན་པ་
ཁྱོད་མ་ཡིན་པར་ཐལ། ཁྱོད་རང་མ་ཡིན་གྱི་ལྡོག་ཆོས་དང་ཉེ་བར་བྱེད་པའི་ལྡོག་ཆོས་
ཡིན་པའི་ཕྱིར། །འདོད་མི་ནུས་ཏེ། ཁྱོད་ཁྱོད་རང་མ་ཡིན་པ་ཁྱོད་ཁྱོད་རང་ཡིན་པའི་
ཕྱིར་ཏེ། ཁྱོད་ཁྱོད་རང་མ་ཡིན་པ་རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་
ཡིན་པའི་ཕྱིར་ཏེ། ཁྱོད་མ་ཡིན་པ་ཡོད་པ་གང་ཞིག །ཁྱོད་རང་མ་ཡིན་གྱི་ལྡོག་ཆོས་
དང་ཉེ་བར་བྱེད་པའི་ལྡོག་ཆོས་ཡིན་པའི་ཕྱིར། ཁྱབ་སྟེ། རང་མིན་ལ། །ཉེ་བའི་ལྡོག་
ཆོས་ཡིན་རྣམས་ལ། །དེ་མིན་ཡོད་ཀུན་རང་ཡིན་ལ། ཉེ་བར་བྱེད་པའི་ལྡོག་ཆོས་ཡིན།
ཞེས་གསུངས་པའི་ཕྱིར། དེས་ན་དེ་ལྡོག་ཆོས་ཕུང་གསུམ་ཙམ་པོ་བ་དང་ཉེ་བར་བྱེད་
པའི་ལྡོག་ཆོས་ཕུང་གསུམ་ཙམ་པོ་བ་ཡིན་ནོ། ༈ ། བཞི་པ་ལྡོག་ཆོས་ཕུང་གསུམ་

ཙམ་པོ་པའི་མཚན་གཞི་བཤད་པ་ནི།
ཡོད་མེད་ཀུན་དང་ཐ་དད་དང༌། །དགག་པ་ཡང་གི་གཞི་མཐུན་དང༌། །
ཁྱོད་སྤྱི་ཡོད་ན་ཁྱོད་སྤྱི་ཀུན། །ཆོས་གང་དེ་གསུམ་མི་ཉེ་བ། །
ཡིན་ལ་ལྡོག་ཆོས་ཡིན་ཡོད་ཀུན། །དེ་གསུམ་གང་ལ་མི་ཉེ་བའི། །
ལྡོག་ཆོས་ཕུང་གསུམ་པ་ཡིན་ནོ། །
ཞེས་པ་སྟེ། དོན་ནི། ཡོད་པ་དང་མེད་པ་ཀུན་དང་ཐ་དད་དང་དགག་པ་ཡང་ཡིན་
པ་དག་གི་གཞི་མཐུན་པ་སྟེ། ཡོད་མེད་གང་རུང་ཡིན་ན། ཁྱོད་དང་ཐ་དད་ཀྱང་ཡིན་
དགག་པ་ཡང་ཡིན་པའི་གཞི་མཐུན་པ་ལྡོག་ཆོས་ཕུང་གསུམ་ཙམ་པོ་པ་ཡིན་པས་ཁྱབ་
པ་དང་། ཁྱོད་ཀྱི་སྤྱི་ཡོད་ན་ཁྱོད་ཀྱི་སྤྱི་ཀུན་ལྡོག་ཆོས་ཕུང་གསུམ་ཙམ་པོ་པ་ཡིན་པས་
ཁྱབ་བོ། །དེ་ལྟར་བཤད་པའི་ཆོས་གང་ཡིན་པ་དེ་རྣམས་ནི། རྫས་ཆོས་དང་རང་ཡིན་
ལྡོག་ཆོས་དང་རང་མ་ཡིན་གྱི་ལྡོག་ཆོས་གསུམ་པོ་ཉེ་བ་དང་བཅས་པ་ལ་མི་ཉེ་བའི་ལྡོག་
ཆོས་ཕུང་གསུམ་ཙམ་པོ་པ་ཡིན་ལ། །ལྡོག་ཆོས་ཕུང་གསུམ་ཙམ་པོ་པ་དང་ཉེ་བར་
བྱེད་པའི་ལྡོག་ཆོས་ཕུང་གསུམ་ཙམ་པོ་པ་ཡིན་པ་ཡོད་དེ། བུམ་པའི་སྤྱི་དང་ལྡོག་ཆོས་
ཕུང་གསུམ་ཙམ་པོ་པ་གང་རུང་དང༌། །ཁྱོད་ཁྱོད་རང་ལྟ་བུ་ཀུན་ནི་དེ་གསུམ་གང་
ལའང་མི་ཉེ་བའི་ལྡོག་ཆོས་ཕུང་གསུམ་ཙམ་པོ་པ་དང་ཉེ་བར་བྱེད་པའི་ལྡོག་ཆོས་ཕུང་
གསུམ་ཙམ་པོ་པ་ཡིན་ནོ། །ཁོ་ན་རེ། གོང་གི་མཚན་ཉིད་དེ་རྣམས་མི་འཐད་པར་
ཐལ། །རྫས་ཆོས་ཡོད་ན། མཚན་ཉིད་དེ་ཡོད་པས་མ་ཁྱབ་པའི་ཕྱིར། མ་གྲུབ་ན། རི་
བོང་རྭ་ཆོས་ཅན། ཁྱོད་ཀྱི་ལྡོག་པ་རྫས་ཆོས་མ་ཡིན་པ་དང་འགལ་བར་དམིགས་པ་
ཡོད་པར་ཐལ། །རྫས་ཆོས་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ལྡོག་པ་
རྫས་ཆོས་མ་ཡིན་པ་དང་འགལ་བ་ཡོད་པར་ཐལ། འདོད་པའི་ཕྱིར། ཟེར་ན། འདོད་པ་
ཡིན་ཏེ། ཀ་བུམ་གཉིས་དེ་རི་བོང་རྭའི་ལྡོག་པ་རྫས་ཆོས་མ་ཡིན་པ་དང་འགལ་བ་ཡིན་

པའི་ཕྱིར། མ་གྲུབ་ན། ཀ་བུམ་གཉིས་ཆོས་ཅན་དེར་ཐལ། ཁྱོད་རི་བོང་རྭའི་ལྡོག་པ་
རྫས་ཆོས་མ་ཡིན་པ་དང་ཐ་དད། ཁྱོད་ཀྱང་ཡིན་རི་བོང་རྭའི་ལྡོག་པ་རྫས་ཆོས་མ་ཡིན་
པ་ཡང་ཡིན་པའི་གཞི་མཐུན་པ་མེད་པའི་ཕྱིར། དེ་ལྟར་བཤད་པ་དེ་ནི་ཆ་པའི་ལུགས་
སུ་གྲགས་པའི་རྫས་ལྡོག་གི་རྣམ་གཞག་ཡིན་ནོ། ༈ །རང་ལུགས་སུ་གྲགས་པའི་རྫས་
ལྡོག་གི་རྣམ་གཞག་ནི། མཁས་གྲུབ་ཐམས་ཅད་མཁྱེན་པའི་ཚད་མ་ཡིད་ཀྱི་མུན་སེལ་
ལས། རྫས་ཆོས་ཞེས་པ་ནི། དོན་རང་མཚན་གྱི་ཆོས་དང༌། ལྡོག་ཆོས་ཞེས་པ་ནི།
རྟོག་པས་བཏགས་པ་ཙམ་གྱི་ཆོས་རྣམས་ལ་བརྗོད་དེ། ཞེས་གསུངས་པའི་དོན་ལྟར་
རང་ངོས་ནས་གྲུབ་པའི་དོན་བྱེད་ནུས་པ། རྫས་ཆོས་ཀྱི་མཚན་ཉིད། རྫས་ཆོས་དང༌།
རྫས་ཡོད་དང༌། དངོས་པོ། དོན་བྱེད་ནུས་པའི་རྫས་ཡོད་རྣམས་དོན་གཅིག །མཚན་
གཞི་ནི། སྒྲ་ལྟ་བུ། སྒྲ་ཆོས་ཅན། ཁྱོད་ལ་རྫས་ཆོས་ཞེས་པའི་རྒྱུ་མཚན་ཡོད་དེ། རྫས་
ཀྱང་ཡིན་ཆོས་ཀྱང་ཡིན་པའི་གཞི་མཐུན་པ་ཡིན་པས་ན་དེ་ལྟར་དུ་བརྗོད་པའི་ཕྱིར་ཏེ།
ཚད་མ་ཡིད་ཀྱི་མུན་སེལ་ལས། འདིར་རྫས་ཀྱི་ཆོས་ཞེས་པ་ནི། གཞི་མཐུན་གྱི་བསྡུ་
བ་ཡིན་གྱི་དྲུག་པའི་རྣམ་དབྱེ་མ་ཡིན་པས། ཞེས་གསུངས་པའི་ཕྱིར། རྟོག་པས་
བཏགས་ཙམ་གྱི་ཆོས་སུ་དམིགས་པ། ལྡོག་ཆོས་ཀྱི་མཚན་ཉིད། ལྡོག་ཆོས། སྤྱི
མཚན། བཏགས་ཡོད། རྟག་པ་རྣམས་དོན་གཅིག །ཁོ་ན་རེ། ཀ་བུམ་གཉིས་ཆོས་ཅན།
ཁྱོད་ཁྱོད་རང་ཡིན་པར་ཐལ། རྫས་ཆོས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་
སྟེ། དངོས་པོ་ཡིན་པའི་ཕྱིར། འདོད་མི་ནུས་ཏེ། ཀ་བུམ་གཉིས་ཀ་བུམ་གཉིས་མ་
ཡིན་པའི་ཕྱིར། ཁ་ཅིག་ན་རེ། གསེར་བུམ་ཟངས་བུམ་གཉིས་ཆོས་ཅན། རྟག་པ་ཡིན་
པར་ཐལ། ལྡོག་ཆོས་ཡིན་པའི་ཕྱིར། མ་གྲུབ་ན། དེ་ཆོས་ཅན། རང་མ་ཡིན་གྱི་ལྡོག་
ཆོས་ཡིན་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན། རྟག་པ་མ་ཡིན་པར་
ཐལ། །མི་རྟག་པ་ཡིན་པའི་ཕྱིར། ཁ་ཅིག་ན་རེ། གང་ཟག་ཆོས་ཅན། རང་སྐྱ་འཛིན་

ཐུབ་པའི་རྫས་ཡོད་ཡིན་པར་ཐལ། །རྫས་ཡོད་ཡིན་པའི་ཕྱིར། ཟེར་ན་མ་ཁྱབ། རྟགས་
གྲུབ་སྟེ། དངོས་པོ་ཡིན་པའི་ཕྱིར། འདོད་ན། གང་ཟག་ཆོས་ཅན། རང་སྐྱ་འཛིན་ཐུབ་
པའི་རྫས་ཡོད་མ་ཡིན་པར་ཐལ། །རང་སྐྱ་འཛིན་མི་ཐུབ་པའི་བཏགས་ཡོད་ཡིན་པའི་
ཕྱིར་ཏེ། རང་ཉིད་ཚད་མས་ངེས་པ་རང་གི་ངོ་བོར་མ་གྱུར་པའི་ཆོས་གཞན་ཚད་མས་
ངེས་པ་ལ་བལྟོས་དགོས་པའི་དངོས་པོ་ཡིན་པའི་ཕྱིར། ཁྱབ་སྟེ། དེ་དེའི་འཇོག་བྱེད་
ཡིན་པའི་ཕྱིར། རྟགས་གྲུབ་སྟེ། ལྡན་མིན་འདུ་བྱེད་ཡིན་ན་རང་སྐྱ་འཛིན་མི་ཐུབ་པའི་
བཏགས་ཡོད་ཡིན་དགོས་པའི་ཕྱིར། ཁོ་ན་རེ། སྒྲ་ཆོས་ཅན། རང་སྐྱ་འཛིན་མི་ཐུབ་
པའི་བཏགས་ཡོད་ཡིན་པར་ཐལ། དངོས་པོ་ཡིན་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། རང་སྐྱ་འཛིན་ཐུབ་པའི་རྫས་ཡོད་ཡིན་པའི་ཕྱིར་ཏེ། རང་ཉིད་ཚད་མས་ངེས་
པ་རང་གི་ངོ་བོར་མ་གྱུར་པའི་ཆོས་གཞན་ཚད་མས་ངེས་པ་ལ་བལྟོས་མི་དགོས་པའི་
ཆོས་ཡིན་པའི་ཕྱིར། ཁྱབ་སྟེ། དེ་དེའི་མཚན་ཉིད་ཡིན་པའི་ཕྱིར། རྟགས་གྲུབ་སྟེ།
ཕྱིའི་སྐྱེ་མཆེད་དང་པོ་ལྔ་དང་ཤེས་པ་ཐམས་ཅད་རང་སྐྲ་འཛིན་ཐུབ་པའི་རྫས་ཡོད་ཡིན་
པའིཕྱིར། ཁོ་ན་རེ། གང་ཟག་ཆོས་ཅན། བཏགས་ཡོད་ཡིན་པར་ཐལ། །རང་སྐྱ་འཛིན་
མི་ཐུབ་པའི་བཏགས་ཡོད་ཡིན་པའི་ཕྱིར། ཟེར་ན་མ་ཁྱབ་བོ། ༈ །གཉིས་པ་འགལ་
འབྲེལ་གྱི་རྣམ་གཞག་བཤད་པ་ལ་གཉིས། འགལ་བ་བཤད་པ་དང༌། འབྲེལ་པ་བཤད་
པའོ། །དང་པོ་ལ་གསུམ། ཁུངས་དང་བཅས་པའི་དབྱེ་བ་བཤད་པ། འགལ་བའི་ཁྱབ་པ་
བཤད་པ། འགལ་དང་མི་འགལ་གང་ཡིན་བཤད་པའོ། །དང་པོ་ནི།
འགལ་དང་མི་འགལ་འདི་ལྟ་སྟེ། །ལྷན་ཅིག་མི་གནས་ཕན་ཚུན་སྤང༌། །
བྱ་རོག་འུག་པ་མེ་ཆུ་བཞིན། །ཚད་མའི་གཞུང་ལུགས་རྣམས་ལས་བྱུང༌།
ཞེས་པ་སྟེ། དོན་ནི། འགལ་བ་དང་མི་འགལ་བའི་རང་བཞིན་ནི་འདི་ལྟ་སྟེ་བཤད་
པར་བྱའོ། །ཐ་དད་གང་ཞིག །གཞི་མཐུན་མི་སྲིད་པའི་ཆོས། འགལ་བའི་མཚན་ཉིད།

དེ་ལ་དབྱེ་ན། ལྷན་ཅིག་མི་གནས་འགལ་དང༌། ཕན་ཚུན་སྤང་འགལ་གཉིས། དང་པོ་
ནི། དཔེར་ན། བྱ་རོག་དང་འུག་པ་གཉིས་དང༌། མེ་དང་ཆུ་གཉིས་བཞིན་ནོ། །ཕན་
ཚུན་གནོད་བྱ་གནོད་བྱེད་དུ་གྱུར་པའི་སྒོ་ནས་མི་མཐུན་པར་གནས་པ། ལྷན་ཅིག་མི་
གནས་འགལ་གྱི་མཚན་ཉིད། དེ་ལ་དབྱེ་ན། ལྷན་ཅིག་མི་གནས་འགལ་གྱི་དངོས་
འགལ་དང༌། ལྷན་ཅིག་མི་གནས་འགལ་གྱི་བརྒྱུད་འགལ་གཉིས། དང་པོ་ལ་དབྱེ་ན།
བེམ་པོར་གྱུར་པའི་ལྷན་ཅིག་མི་གནས་འགལ། ཤེས་པར་གྱུར་པའི་ལྷན་ཅིག་མི་གནས་
འགལ། ལྡན་མིན་འདུ་བྱེད་དུ་གྱུར་པའི་ལྷན་ཅིག་མི་གནས་འགལ་དང་གསུམ། དང་པོ་
ནི། ཚ་རེག་སྟོབས་ཆེན་པོ་དང༌། གྲང་རེག་གཉིས་ལྟ་བུ། །གཉིས་པ་ནི། གང་ཟག་གི་
བདག་མེད་རྟོགས་པའི་ཤེས་རབ་དང༌། གང་ཟག་གི་བདག་འཛིན་གཉིས་ལྟ་བུ། གསུམ་
པ་ནི། བྱ་རོག་དང་འུག་པ་གཉིས་ལྟ་བུའོ། །གཉིས་པ་ནི། ཚད་མ་ཡིད་ཀྱི་མུན་སེལ་
ལས། བརྒྱུད་འགལ་ནི། དུ་བ་སྟོབས་ཆེན་པོ་དང་གྲང་རེག་སྟོབས་ཆེན་པོ་ལྟ་བུའོ། །
ཞེས་གསུངས་པ་ལྟར་ཡིན་པའི་ཕྱིར། གནོད་བྱེད་ཀྱིས་གནོད་བྱ་ལྡོག་ཚུལ་ཇི་ལྟ་བུ་ཞེ་
ན། དེ་ཡང་ལྡོག་དུས་མྱུར་བའི་དབང་དུ་བྱས་ན། ཚ་རེག་སྟོབས་ཆེན་རྒྱུན་ཆགས་སུ་
གནས་པ་དང་གྲང་རེག་སྟོབས་ཆེན་རྒྱུན་ཆགས་པ་གཉིས་སྐད་ཅིག་དང་པོ་ལ་ཕྲད། གཉིས་
པ་ལ་གྲང་རེག་ནུས་ཆུང་དུ་བྱས། གསུམ་པ་ལ་གྲང་རེག་རྒྱུན་བཅད་པའི་ཚུལ་གྱིས་
ལྡོག་པར་བྱེད་པ་ཡིན་ལ། །དེ་བཞིན་དུ་གང་ཟག་གི་བདག་མེད་མངོན་སུམ་གྱིས་རྟོགས་
པའི་ཤེས་རབ་དང་གང་ཟག་གི་བདག་འཛིན་གཉིས་སྐད་ཅིག་དང་པོ་ལ་ཕྲད། སྐད་ཅིག་
གཉིས་པ་ལ་གང་ཟག་གི་བདག་འཛིན་ནུས་ཆུང་དུ་བྱས། སྐད་ཅིག་གསུམ་པ་ལ་གང་
ཟག་གི་བདག་འཛིན་རྒྱུན་བཅད་པའི་ཚུལ་གྱིས་ལྡོག་པར་བྱེད་པ་ཡིན་ནོ། །ཁོ་ན་རེ།
སྣང་བ་དང་མུན་པ་གཉིས་ཆོས་ཅན། ཚ་གྲང་ལྟར་སྐད་ཅིག་མ་གསུམ་གྱི་ཡུན་དུ་གནས་
པར་ཐལ། ལྷན་ཅིག་མི་གནས་འགལ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་

&
ཏེ། གཞི་དེར་སྣང་བ་སྐྱེ་བ་དང་དེའི་བསལ་བྱའི་མུན་པ་འགག་པ་དུས་མཉམ། གཞི་དེར་
སྣང་བ་སྐྱེ་བ་ལ་མངོན་དུ་ཕྱོགས་པ་དང་དེའི་བསལ་བྱའི་མུན་པ་འགག་པ་ལ་མངོན་དུ་
ཕྱོགས་པ་དུས་མཉམ། གཞི་དེར་སྣང་བ་སྐྱེས་ཟིན་པ་དང་དེའི་བསལ་བྱའི་མུན་པ་
འགག་ཟིན་པ་དུས་མཉམ་ཡིན་པའི་ཕྱིར་ཏེ། ཚད་མ་ཡིད་ཀྱི་མུན་སེལ་ལས། སྣང་མུན་
ལྟ་བུ་ལ་ནི་འདི་ལྟར་མ་ཡིན་ཏེ། སྣང་བ་སྐྱེ་བ་དང་མུན་པ་འགག་པ་དུས་མཉམ་ཞིང་།
སྣང་བ་སྐྱེས་པ་དང་མུན་པ་འགགས་པ་དུས་མཉམ་པ་ཡིན་ནོ། །ཞེས་གསུངས་པའི་
ཕྱིར། ཁོ་ན་རེ། མེ་དུ་གཉིས་ཆོས་ཅན། ལྷན་ཅིག་མི་གནས་འགལ་ཡིན་པར་ཐལ། །
ལྷན་ཅིག་ཏུ་མི་གནས་པའི་འགལ་བ་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ།
ལྷན་ཅིག་ཏུ་མི་གནས་པ་གང་ཞིག །འགལ་བ་ཡིན་པའི་ཕྱིར། དང་པོ་མ་གྲུབ་ན། མེ་དུ་
གཉིས་ཆོས་ཅན། ལྷན་ཅིག་ཏུ་མི་གནས་པར་ཐལ། དུས་མཉམ་དུ་མི་གནས་པའི་ཕྱིར་
ཏེ། རྒྱུ་འབྲས་ཡིན་པའི་ཕྱིར། རྩ་བར་འདོད་མི་ནུས་ཏེ། ཕན་ཚུན་གནོད་བྱ་གནོད་བྱེད་
མ་ཡིན་པའི་ཕྱིར་ཏེ། ཕན་འདོགས་བྱ་འདོགས་བྱེད་ཡིན་པའི་ཕྱིར། ཁྱབ་སྟེ། ཚད་མ་
ཡིད་ཀྱི་མུན་སེལ་ལས། ཆོས་དེ་ལ་ཕན་འདོགས་ན་གནོད་བྱེད་ཡིན་པར་འགལ་བའི་
ཕྱིར། ཞེས་གསུངས་པའི་ཕྱིར། །དེས་ན། ཕན་ཚུན་སྤངས་ནས་མི་མཐུན་པར་གནས་
པ། ཕན་ཚུན་སྤངས་འགལ་གྱི་མཚན་ཉིད། །དེ་དང་འགལ་བ་གཉིས་དོན་གཅིག །དེ་ལ་
དབྱེ་ན། དངོས་འགལ་དང༌། བརྒྱུད་འགལ་གཉིས། ཕན་ཚུན་རྣམ་བཅད་ཡོངས་གཅོད་
ཀྱི་སྒོ་ནས་དངོས་སུ་མི་མཐུན་པར་གནས་པ། དངོས་འགལ་གྱི་མཚན་ཉིད། །མཚན་
གཞི་ནི། རྟག་པ་དང་རྟག་པ་མ་ཡིན་པ་གཉིས་ལྟ་བུ། ཕན་ཚུན་བརྒྱུད་ནས་མི་མཐུན་
པར་གནས་པ། བརྒྱུད་འགལ་གྱི་མཚན་ཉིད། མཚན་གཞི་ནི། བྱས་པ་དང་རྟག་པ་
གཉིས་ལྟ་བུའོ། །ཚད་མ་ཡིད་ཀྱི་མུན་སེལ་ལས། འདི་ལ་ཚད་མས་གནོད་འགལ་ཞེས་
ཀྱང་བྱ་སྟེ། བྱས་པ་ཡིན་ན་མི་རྟག་པ་ཡིན་དགོས་པར་ཚད་མས་གྲུབ་པའི་སྟོབས་ཀྱིས་

བྱས་པས་རང་གྲུབ་པའི་གཞི་དེ་རྟག་པ་ཡིན་པ་འགོག་པའི་ཕྱིར་རོ། །དེས་ན། འགལ་
བ་ཡིན་ན་ཕན་ཚུན་སྤངས་འགལ་ཡིན་པས་ཁྱབ་ལ།།ཚད་མས་གནོད་འགལ་དང་
བརྒྱུད་འགལ་དོན་གཅིག་པ་ཡིན་ནོ། །ཞེས་གསུངས་སོ། །དེ་ལྟ་བུའི་འགལ་བའི་རྣམ་
གཞག་དེ་ནི་ཚད་མའི་གཞུང་ལུགས་རྣམས་ལས་བྱུང་སྟེ། རྣམ་འགྲེལ་ལས། དོན་ལ་
གནོད་བྱེད་ངོ་བོ་སྟེ། །ཡོད་ན་ཡོད་པས་མེད་ཕྱིར་རོ། །ཞེས་པས་ལྷན་ཅིག་མི་གནས་
འགལ་དང༌། ཕན་ཚུན་ཐ་དད་གྲུབ་ཕྱིར་ཏེ། །བརྟན་དངོས་དང་ནི་འཇིག་པ་བཞིན།
ཞེས་པས་ཕན་ཚུན་སྤངས་འགལ་གྱི་དངོས་འགལ་དང༌། ཚད་མ་གཞན་གྱིས་གནོད་
ཕྱིར་དང༌། །ངེས་གྱུར་དང་ནི་ལྟོས་བཅས་བཞིན། ཞེས་པས་བརྒྱུད་འགལ་དང་ཚད་
མས་གནོད་འགལ་བསྟན་པའི་ཕྱིར། ཁ་ཅིག །བྱ་རོག་དང་འུག་པ་གཉིས་ཆོས་ཅན།
ལྷན་ཅིག་མི་གནས་འགལ་མ་ཡིན་པར་ཐལ། ཕན་ཚུན་གནོད་བྱ་གནོད་བྱེད་དུ་གྱུར་པའི་
སྒོ་ནས་མི་མཐུན་པར་གནས་པ་མ་ཡིན་པའི་ཕྱིར་ཏེ། ཕན་ཚུན་གནོད་བྱ་གནོད་བྱེད་མ་
ཡིན་པའི་ཕྱིར་ཏེ། བྱ་རོག་འུག་པའི་གནོད་བྱེད་དང་འུག་པ་བྱ་རོག་གི་གནོད་བྱ་མ་
ཡིན་པའི་ཕྱིར་ཏེ། དེ་གཉིས་རྒྱལ་ཕམ་མཐའ་གཅིག་ཏུ་མ་ངེས་པ་ཡིན་པའི་ཕྱིར་ཏེ།
རེས་བྱ་རོག་རྒྱལ་བ་དང་རེས་འུག་པ་རྒྱལ་བར་འགྱུར་བའི་ཕྱིར་ཏེ། ཉིན་མོ་བྱ་རོག་
རྒྱལ་བ་དང་མཚན་མོ་འུག་པ་རྒྱལ་བར་འགྱུར་པའི་ཕྱིར། ཟེར། ཁོ་ན་རེ། བྱམས་པ་
དང་ཞེ་སྡང་གཉིས་ཆོས་ཅན། ལྷན་ཅིག་མི་གནས་འགལ་ཡིན་པར་ཐལ། །ཕན་ཚུན་
གནོད་བྱ་གནོད་བྱེད་དུ་གྱུར་པའི་སྒོ་ནས་མི་མཐུན་པར་གནས་པ་ཡིན་པའི་ཕྱིར་ཏེ།
ཕན་ཚུན་གནོད་བྱ་གནོད་བྱེད་ཡིན་པའི་ཕྱིར་ཏེ། བྱམས་པ་དེ་ཞེ་སྡང་གི་གནོད་བྱེད་
ཡིན་པའི་ཕྱིར་ཏེ། དེ་ཞེ་སྡང་གི་གཉེན་པོ་ཡིན་པའི་ཕྱིར། འདོད་ན། བྱམས་པ་དང་ཞེ་
སྡང་གཉིས་ཆོས་ཅན། ལྷན་ཅིག་མི་གནས་འགལ་མ་ཡིན་པར་ཐལ། །རྣམ་འགྲེལ་ལས།
བྱམས་སོགས་རྨོངས་དང་འགལ་མེད་ཕྱིར། ཤིན་ཏུ་ཉེས་པ་ཚར་གཅོད་མིན། ཞེས་

གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་བྱམས་པ་ཞེ་སྡང་རྩ་བ་ནས་ཚར་གཅོད་
པའི་དངོས་གཉེན་མ་ཡིན་ཞེས་པའི་དོན་ཡིན་པའི་ཕྱིར། ཁ་ཅིག་ན་རེ། ཡོད་པ་དང་
མེད་པ་གཉིས་ཆོས་ཅན།ཕན་ཚུན་རྣམ་བཅད་ཡོངས་གཅོད་ཀྱི་སྒོ་ནས་མི་མཐུན་པ་
ཡིན་པར་ཐལ། ཕན་ཚུན་སྤངས་འགལ་ཡིན་པའི་ཕྱིར་ཏེ། འགལ་བ་ཡིན་པའི་ཕྱིར།
འདོད་ན། དེ་གཉིས་ཆོས་ཅན། ཕན་ཚུན་ཐ་དད་ཡིན་པར་ཐལ། ཕན་ཚུན་རྣམ་བཅད་
ཡོངས་གཅོད་ཀྱི་སྒོ་ནས་མི་མཐུན་པ་ཡིན་པའི་ཕྱིར། ཟེར་ན་མ་ཁྱབ། འདོད་ན། མེད་
པ་ཡོད་པ་དང་ཐ་དད་ཡིན་པར་ཐལ། །འདོད་པའི་ཕྱིར། འདོད་མི་ནུས་ཏེ། མེད་པ་ཡོད་
པ་དང་ཐ་མི་དད་ཡིན་པའི་ཕྱིར་ཏེ། མེད་པ་ཡོད་པའི་དགག་བྱ་ཡིན་པའི་ཕྱིར། ཁ་ཅིག་
ན་རེ། འགལ་བ་དང་མི་འགལ་བ་གཉིས་ཁྱོད་ཡིན་ན། འགལ་བ་ཁྱོད་ཡིན་པས་ཁྱབ་
ཟེར་ན། ཡིན་པ་མི་སྲིད་པའི་ཤེས་བྱ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས།
མ་གྲུབ་ན། འགལ་བ་དང་མི་འགལ་བ་གཉིས་ཆོས་ཅན། ཡིན་པ་མི་སྲིད་པའི་ཤེས་བྱ་
ཡིན་པར་ཐལ། ཡིན་པ་མི་སྲིད་པའི་ཆོས་ཡིན་པའི་ཕྱིར་ཏེ། ཁྱོད་ཀྱི་ཡིན་པ་མི་སྲིད་
པའི་ཕྱིར་ཏེ། འགལ་བ་ཡིན་པའི་ཕྱིར། རྩ་བར་འདོད་ན། འགལ་བ་ཆོས་ཅན། ཡིན་པ་
མི་སྲིད་པའི་ཤེས་བྱ་མ་ཡིན་པར་ཐལ། ཁྱོད་ཀྱི་ཡིན་པ་ཡོད་པའི་ཕྱིར་ཏེ། རྟག་པ་དང་
མི་རྟག་པ་གཉིས་པོ་དེ་དེ་ཡིན་པའི་ཕྱིར། མ་གྲུབ་ན། རྟག་པ་དང་མི་རྟག་གཉིས་ཆོས་
ཅན། འགལ་བ་ཡིན་པར་ཐལ། དངོས་འགལ་དང་བརྒྱུད་འགལ་གང་རུང་ཡིན་པའི་
ཕྱིར་ཏེ། དངོས་འགལ་ཡིན་པའི་ཕྱིར་ཏེ། རྣམ་འགྲེལ་ལས། ཕན་ཚུན་ཐ་དད་གྲུབ་ཕྱིར་
ཏེ། །བརྟན་དངོས་དང་ནི་འཇིག་པ་བཞིན། ཞེས་གསུངས་པའི་ཕྱིར། ༈ །གཉིས་པ་
འགལ་བའི་ཁྱབ་པ་བཤད་པ་ནི།
དེང་སང་བསྡུས་གྲྭ་ཡོངས་གྲགས་ལ། །འགལ་བ་ཙམ་མམ་བརྒྱུད་འགལ་ལ། །
འགལ་ཁྱབ་དཀྱུས་མ་སྒོ་གཉིས་འབུད། ལྡོག་པ་ཐ་དད་ཡིན་པ་དགོས།

དངོས་འགལ་ཡིན་ན་དེ་གཉིས་སྟེང༌། ཁ་སྦུག་གཉིས་དང་སྒོ་བཞི་འབུད།
ཅེས་པ་སྟེ། དོན་ནི། དེང་སང་བསྡུས་གྲྭ་བ་རྣམས་ལ་ཡོངས་སུ་གྲགས་པ་ལ་
འགལ་བ་ཙམ་མམ་བརྒྱུད་འགལ་ཡིན་པ་ལ་ནི་འགལ་ཁྱབ་དཀྱུས་མ་སྒོ་གཉིས་མ་ཡིན་
པར་འབུད་པ་སྟེ། འགལ་བ་དང་བརྒྱུད་འགལ་གང་རུང་ཡིན་ན། འགལ་ཁྱབ་ཀྱི་ཁྱབ་པ་
སྒོ་གཉིས་གྲུབ་པས་ཁྱབ་བོ། །ཀ་བུམ་གཉིས་ལྟ་བུ་ལ་མཚོན་ན། ཀ་བ་ཡིན་ན། བུམ་
པ་མ་ཡིན་པས་ཁྱབ་པ་དང༌། བུམ་པ་ཡིན་ན། ཀ་བ་མ་ཡིན་པས་ཁྱབ་པ་ལྟ་བུའོ། །དེ་
གཉིས་བརྒྱུད་འགལ་ཡིན་ཏེ། ཀ་བ་དེ་ཀ་བ་མ་ཡིན་པ་དང་དངོས་སུ་འགལ་བས་བུམ་པ་
དང་བརྒྱུད་ནས་འགལ་བར་འཇོག་པའི་ཕྱིར། འགལ་བ་གང་ཡིན་པ་ཐམས་ཅད་ལྡོག་པ་
ཐ་དད་ཡིན་པ་ཞིག་དགོས་ཏེ། འགལ་བ་ཡིན་ན། ཐ་དད་ཡིན་དགོས། ཐ་དད་ཡིན་ན།
ལྡོག་པ་ཐ་དད་ཡིན་དགོས། ལྡོག་པ་ཐ་དད་ཡིན་ན། ཐ་དད་ཡིན་པས་ཁྱབ་པའི་ཕྱིར།
དངོས་འགལ་ཡིན་ན་འགལ་ཁྱབ་དེ་གཉིས་ཀྱི་སྟེང་དུ་ཁ་སྦུབ་ཀྱི་ཁྱབ་པ་གཉིས་དང་ཁྱབ་
པ་སྒོ་བཞི་མ་ཡིན་པར་འབུད་པ་སྟེ། དངོས་འགལ་ཡིན་ན། འགལ་ཁྱབ་ཀྱི་ཁྱབ་པ་
གཉིས་དང་ཁ་སྦུབ་ཀྱི་ཁྱབ་པ་གཉིས་ཏེ་ཁྱབ་པ་སྒོ་བཞི་གྲུབ་པས་ཁྱབ་པ་ཡིན་ནོ། །དེ་
གཉིས་རྟག་པ་དང་རྟག་པ་མ་ཡིན་པ་གཉིས་ལྟ་བུ་ལ་མཚོན་ན། འགལ་ཁྱབ་གཉིས་ནི།
རྟག་པ་ཡིན་ན་རྟག་པ་མ་ཡིན་པ་མ་ཡིན་པས་ཁྱབ་པ་དང༌། །རྟག་པ་མ་ཡིན་པ་ཡིན་ན།
རྟག་པ་མ་ཡིན་པས་ཁྱབ་པ་གཉིས་དང༌། ཁ་སྦུབ་ཀྱི་ཁྱབ་པ་གཉིས་ནི། རྟག་པ་མ་ཡིན་
ན། རྟག་པ་མ་ཡིན་པ་ཡིན་པས་ཁྱབ་པ་དང་། རྟག་པ་མ་ཡིན་པ་མ་ཡིན་ན། རྟག་པ་ཡིན་
པས་ཁྱབ་པ་སྟེ་ཁྱབ་པ་སྒོ་བཞིའོ། །ཁ་ཅིག་ན་རེ། མཚོན་བྱ་ཆོས་ཅན། འགལ་བ་དང་
མི་འགལ་བ་གཉིས་ཁྱོད་ཡིན་པར་ཐལ། འགལ་བ་ཁྱོད་ཡིན་པ་གང་ཞིག །མི་འགལ་བ་
ཁྱོད་ཡིན་པའི་ཕྱིར། ཟེར་ན་མ་ཁྱབ། རྟགས་དང་པོ་མ་གྲུབ་ན། འགལ་བ་མཚོན་བྱ་
ཡིན་པར་ཐལ། །འགལ་བའི་མཚན་ཉིད་ཡོད་པའི་ཕྱིར། གཉིས་པ་མ་གྲུབ་ན། མི་

འགལ་བ་ཆོས་ཅན། མཚོན་བྱ་ཡིན་པར་ཐལ། ཁྱོད་ཀྱི་མཚན་ཉིད་ཡོད་པའི་ཕྱིར་ཏེ།
ཐ་མི་དད་དང་གཞི་མཐུན་སྲིད་པ་གང་རུང་མི་འགལ་བའི་མཚན་ཉིད་ཡིན་པའི་ཕྱིར།
འདོད་མི་ནུས་ཏེ། འགལ་བ་དང་མི་འགལ་བ་གཉིས་ཀྱི་མཚན་ཉིད་མེད་པའི་ཕྱིར་ཏེ།
དེ་གཉིས་ཀྱི་ཡིན་པ་མི་སྲིད་པའི་ཕྱིར། ཁོ་ན་རེ། གཟུགས་ཆོས་ཅན། འགལ་བ་ཡིན་
པར་ཐལ། རེག་བྱ་དང་འགལ་བ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། གཟུགས་
ཆོས་ཅན། དེར་ཐལ། ཁྱོད་རེག་བྱ་དང་ཐ་དད། ཁྱོད་ཀྱང་ཡིན་རེག་བྱ་ཡང་ཡིན་པའི་
གཞི་མཐུན་པ་མེད་པའི་ཕྱིར། རྟགས་སླ། འདོད་ན། གཟུགས་ཆོས་ཅན། འགལ་བ་མ་
ཡིན་པར་ཐལ། །ཐ་དད་མ་ཡིན་པའི་ཕྱིར་ཏེ། ཐ་མི་དད་ཡིན་པའི་ཕྱིར་ཏེ། གཅིག་དང་
མེད་པ་གང་རུང་ཡིན་པའི་ཕྱིར། ཁྱབ་སྟེ། གཅིག་དང་མེད་པ་གང་རུང་ཐ་མི་དད་ཀྱི་
མཚན་ཉིད་ཡིན་པའི་ཕྱིར། མ་གྲུབ་ན། གཟུགས་ཆོས་ཅན། གཅིག་དང་མེད་པ་གང་
རུང་ཡིན་པར་ཐལ། །གཅིག་ཡིན་པའི་ཕྱིར། ཁ་ཅིག་ན་རེ། དངོས་པོའི་ལྡོག་པ་ཆོས་
ཅན། དངོས་པོ་དང་འགལ་བ་ཡིན་པར་ཐལ། དངོས་པོ་དང་འགལ་བ་དང་འགལ་བ་
ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་དངོས་པོ་
དང་འགལ་བ་དང་ཐ་དད་། ཁྱོད་ཀྱང་ཡིན་དངོས་པོ་དང་འགལ་བ་ཡང་ཡིན་པའི་གཞི་
མཐུན་པ་མེད་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། ཡོད་པ་གང་
ཞིག །དངོས་པོ་དང་འགལ་བ་དང་གཅིག་མ་ཡིན་པའི་ཕྱིར། གཉིས་པ་མ་གྲུབ་ན།
དངོས་པོའི་ལྡོག་པ་ཆོས་ཅན། དེར་ཐལ། གཞི་གྲུབ་ན། དངོས་པོའི་ལྡོག་པ་ཡང་ཡིན་
དངོས་པོ་དང་འགལ་བ་ཡང་ཡིན་པའི་གཞི་མཐུན་པ་མ་ཡིན་པས་ཁྱབ་པའི་ཕྱིར། རྩ
བར་འདོད་ན། དེ་ཆོས་ཅན། དངོས་པོ་དང་འགལ་བ་མ་ཡིན་པར་ཐལ། ཁྱོད་ཀྱང་ཡིན་
དངོས་པོ་ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། དངོས་པོ་དེ་དེ་ཡིན་པའི་
ཕྱིར། མ་གྲུབ་ན། དངོས་པོ་ཆོས་ཅན། དངོས་པོའི་ལྡོག་པ་ཡང་ཡིན་དངོས་པོ་ཡང་

ཡིན་པའི་གཞི་མཐུན་པ་ཡིན་པར་ཐལ།དངོས་པོའི་ལྡོག་པ་ཡིན་པ་གང་ཞིག །དངོས་པོ་
ཡིན་པའི་ཕྱིར། དང་པོ་མ་གྲུབ་ན། དངོས་པོ་ཆོས་ཅན། ཁྱོད་ཁྱོད་ཀྱི་ལྡོག་པ་ཡིན་པར་
ཐལ། །གཞི་གྲུབ་པའི་ཕྱིར། གཉིས་པ་མ་གྲུབ་ན། དངོས་པོ་ཆོས་ཅན། ཁྱོད་ཁྱོད་རང་
ཡིན་པར་ཐལ། །ཡིན་པ་ཡོད་པའི་ཆོས་ཡིན་པའི་ཕྱིར། ༈ །གསུམ་པ་འགལ་དང་མི་
འགལ་གང་ཡིན་བཤད་པ་ནི།
ཁྱོད་དང་འགལ་བ་ཁྱོད་དང་ནི། །མི་འགལ་བ་དང་དངོས་འགལ་དང་། ། །
སྒྲུབ་པ་ཡང་གི་གཞི་མཐུན་པ། །ཡིན་ཏེ་བདག་མེད་ཡིན་པའི་ཕྱིར། །
ཞེས་པ་འདི་ལ་ཁྱབ་པ་ཡོད། །ཁྱོད་དང་མི་འགལ་བ་ཁྱོད་དང༌། །
འགལ་བ་དང་ནི་དངོས་འགལ་དང༌། །དགག་པ་ཡང་གི་གཞི་མཐུན་ནི། །
ཡིན་ཏེ་ཤེས་བྱ་ཡིན་པའི་ཕྱིར། །ཞེས་པ་འདི་ལ་ཁྱབ་པ་ཡོད། །
ཁྱོད་རང་ཁྱོད་དང་མི་འགལ་ཏེ། །གང་ཟག་གི་ནི་བདག་མེད་ཕྱིར།
ཞེས་པ་སྟེ། དོན་ནི། གཟུགས་ཆོས་ཅན། ཁྱོད་དང་འགལ་བ་ཁྱོད་དང་ནི་མི་
འགལ་བ་དང་དངོས་འགལ་དང་།སྒྲུབ་པ་ཡང་ཡིན་པ་དག་གི་གཞི་མཐུན་པ་ཡིན་ཏེ། གང་
ཟག་གི་བདག་མེད་ཡིན་པའི་ཕྱིར། ཞེས་པའི་རིགས་པ་འདི་ལ་ཁྱབ་པ་ཡོད་དེ། གང་
ཟག་གི་བདག་མེད་ཡིན་ན། ཁྱོད་དང་འགལ་བ་ཁྱོད་དང་མི་འགལ་བ་དང་དངོས་འགལ་
ཡང་ཡིན། སྒྲུབ་པ་ཡང་ཡིན་པའི་གཞི་མཐུན་པ་ཡིན་པས་ཁྱབ་པའི་ཕྱིར། །གཟུགས་
ཆོས་ཅན། ཁྱོད་དང་མི་འགལ་བ་ཁྱོད་དང་འགལ་བ་དང་ནི་དངོས་འགལ་དང་། དགག་
པ་ཡང་ཡིན་པ་དག་གི་གཞི་མཐུན་པ་ནི་ཡིན་ཏེ། ཤེས་བྱ་ཡིན་པའི་ཕྱིར། ཞེས་པའི་
རིགས་པ་འདི་ལ་ཁྱབ་པ་ཡོད་དེ། ཤེས་བྱ་ཡིན་ན། ཁྱོད་དང་མི་འགལ་བ་ཁྱོད་དང་
འགལ་བ་དང་དངོས་འགལ་ཡང་ཡིན། དགག་པ་ཡང་ཡིན་པའི་གཞི་མཐུན་པ་ཡིན་
པས་ཁྱབ་པའི་ཕྱིར། གཟུགས་ཆོས་ཅན། ཁྱོད་རང་ཁྱོད་དང་མི་འགལ་བ་ཡིན་ཏེ།

གང་ཟག་གི་ནི་བདག་མེད་ཡིན་པའི་ཕྱིར། ཞེས་པའི་རིགས་པ་འདི་ལ་ཁྱབ་པ་ཡོད་དེ།
གང་ཟག་གི་བདག་མེད་ཡིན་ན། ཁྱོད་ཁྱོད་དང་མི་འགལ་བ་ཡིན་པས་ཁྱབ་པའི་ཕྱིར།
ཁ་ཅིག་ན་རེ། ཀ་བུམ་གཉིས་ཀྱི་ལྡོག་པ་ཆོས་ཅན། དངོས་པོ་དང་མི་འགལ་བ་དང་མི་
འགལ་བ་ཡིན་པར་ཐལ། དངོས་པོ་དང་མི་འགལ་བ་ཡིན་པའི་ཕྱིར། ཟེར་ན་མ་ཁྱབ།
མ་གྲུབ་ན། ཀ་བུམ་གཉིས་ཀྱི་ལྡོག་པ་ཆོས་ཅན། དེར་ཐལ། ཁྱོད་ཀྱང་ཡིན་དངོས་པོ་
ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། ཀ་བུམ་གཉིས་དེ་དེ་འདྲའི་གཞི་མཐུན་
པ་ཡིན་པའི་ཕྱིར། མ་གྲུབ་ན། ཀ་བུམ་གཉིས་ཆོས་ཅན། ཀ་བུམ་གཉིས་ཀྱི་ལྡོག་པ་
ཡང་ཡིན། དངོས་པོ་ཡང་ཡིན་པའི་གཞི་མཐུན་པ་ཡིན་པར་ཐལ། ཀ་བུམ་གཉིས་ཀྱི
ལྡོག་པ་ཡིན་པ་གང་ཞིག །དངོས་པོ་ཡིན་པའི་ཕྱིར། རྟགས་གཉིས་སླ། རྩ་བར་འདོད་
ན། ཀ་བུམ་གཉིས་ཀྱི་ལྡོག་པ་ཆོས་ཅན། དངོས་པོ་དང་མི་འགལ་བ་དང་མི་འགལ་བ་
མ་ཡིན་པར་ཐལ། །དངོས་པོ་དང་མི་འགལ་བ་དང་འགལ་བ་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཁྱོད་དངོས་པོ་དང་མི་འགལ་བ་དང་ཐ་དད་གང་ཞིག །ཁྱོད་
ཀྱང་ཡིན་དངོས་པོ་དང་མི་འགལ་བ་ཡང་ཡིན་པའི་གཞི་མཐུན་པ་མེད་པའི་ཕྱིར། དང་
པོ་སླ། གཉིས་པ་མ་གྲུབ་ན། ཀ་བུམ་གཉིས་ཆོས་ཅན། ཁྱོད་ཀྱི་ལྡོག་པ་ཡང་ཡིན།
དངོས་པོ་དང་མི་འགལ་བ་ཡང་ཡིན་པའི་གཞི་མཐུན་པ་མེད་པར་ཐལ། ཡིན་པ་མི་སྲིད་
པའི་ཤེས་བྱ་ཡིན་པའི་ཕྱིར། ཁ་ཅིག་ན་རེ། ཡོད་པའི་ལྡོག་པ་ཆོས་ཅན། དངོས་པོ་དང་
མི་འགལ་བ་ཡིན་པར་ཐལ། དངོས་པོ་དང་མི་འགལ་བ་དང་མི་འགལ་བ་ཡིན་པའི་ཕྱིར།
ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱང་ཡིན་དངོས་པོ་དང་མི་
འགལ་བ་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། ཡོད་པའི་ལྡོག་པ་ཡང་
ཡིན། །དངོས་པོ་དང་མི་འགལ་བ་ཡང་ཡིན་པའི་གཞི་མཐུན་པ་ཡོད་པར་ཐལ། །ཡོད་
པ་དེ་དེ་འདྲའི་གཞི་མཐུན་པ་ཡིན་པའི་ཕྱིར། མ་གྲུབ་ན། ཡོད་པ་ཆོས་ཅན། དེར་ཐལ།

ཡོད་པའི་ལྡོག་པ་ཡིན་པ་གང་ཞིག །དངོས་པོ་དང་མི་འགལ་བ་ཡིན་པའི་ཕྱིར། དང་པོ་
སླ། གཉིས་པ་མ་གྲུབ་ན། ཡོད་པ་ཆོས་ཅན། དངོས་པོ་དང་མི་འགལ་བ་ཡིན་པར་ཐལ།
ཁྱོད་དང་དངོས་པོའི་གཞི་མཐུན་ཡོད་པའི་ཕྱིར་ཏེ། གཟུགས་དེ་དེ་ཡིན་པའི་ཕྱིར། རྩ་
བར་འདོད་ན། ཡོད་པའི་ལྡོག་པ་ཆོས་ཅན། དངོས་པོ་དང་མི་འགལ་བ་མ་ཡིན་པར་
ཐལ། དངོས་པོ་དང་འགལ་བ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཁྱོད་དངོས་པོ་དང་ཐ་དད་གང་ཞིག །ཁྱོད་ཀྱང་ཡིན་དངོས་པོ་ཡང་ཡིན་པའི་གཞི་
མཐུན་པ་མེད་པའི་ཕྱིར། དང་པོ་སླ། གཉིས་པ་མ་གྲུབ་ན། ཡོད་པའི་ལྡོག་པ་ཡང་ཡིན།
དངོས་པོ་ཡང་ཡིན་པའི་གཞི་མཐུན་པ་མེད་པར་ཐལ། །དེ་འདྲའི་གཞི་མཐུན་པ་ཡོད་ན་
ཡོད་པ་དེ་དེ་འདྲའི་གཞི་མཐུན་དུ་འཇོག་དགོས་པ་གང་ཞིག །ཡོད་པ་དངོས་པོ་མ་ཡིན་
པའི་ཕྱིར། ཁ་ཅིག་ན་རེ། གདུང་འདེགས་ཀྱི་དོན་བྱེད་ནུས་པ་དང་གཅིག་ཆོས་ཅན།
ཀ་བ་དང་འགལ་བ་ཡིན་པར་ཐལ། །ཀ་བ་དང་འགལ་བ་དང་འགལ་བ་ཡང་ཡིན། །ཀ་བ
དང་མི་འགལ་བ་དང་མི་འགལ་བ་ཡང་ཡིན་པའི་གཞི་མཐུན་པ་ཡིན་པའི་ཕྱིར། ཟེར་ན་
མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཀ་བ་དང་འགལ་བ་དང་འགལ་བ་ཡིན་པ་
གང་ཞིག །ཀ་བ་དང་མི་འགལ་བ་དང་མི་འགལ་བ་ཡིན་པའི་ཕྱིར། དང་པོ་མ་གྲུབ་ན།
དེ་ཆོས་ཅན། དེར་ཐལ། ཁྱོད་ཀ་བ་དང་འགལ་བ་དང་ཐ་དད་གང་ཞིག །ཁྱོད་ཀྱང་ཡིན་
ཀ་བ་དང་འགལ་བ་ཡང་ཡིན་པའི་གཞི་མཐུན་པ་མེད་པའི་ཕྱིར། དང་པོ་སླ། གཉིས་པ་
གྲུབ་སྟེ། དེ་ཡིན་ན་ཀ་བ་དང་མི་འགལ་བ་ཡིན་དགོས་པའི་ཕྱིར། མ་གྲུབ་ན། གདུང་
འདེགས་ཀྱི་དོན་བྱེད་ནུས་པ་ཆོས་ཅན། ཁྱོད་དང་གཅིག་ཡིན་ན་ཀ་བ་དང་མི་འགལ་བ་
ཡིན་དགོས་པར་ཐལ། །ཁྱོད་ཀ་བ་དང་མི་འགལ་བ་ཡིན་པའི་ཕྱིར་ཏེ། ཀ་བའི་མཚན་
ཉིད་ཡིན་པའི་ཕྱིར། རྩ་རྟགས་གཉིས་པ་མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱང་
ཡིན་ཀ་བ་དང་མི་འགལ་བ་ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། གདུང་

འདེགས་ཀྱི་དོན་བྱེད་ནུས་པ་དེ་དེ་འདྲའི་གཞི་མཐུན་པ་ཡིན་པའི་ཕྱིར། མ་གྲུབ་ན།
གདུང་འདེགས་ཀྱི་དོན་བྱེད་ནུས་པ་ཆོས་ཅན། །དེར་ཐལ། །གདུང་འདེགས་ཀྱི་དོན་
བྱེད་ནུས་པ་དང་གཅིག་ཡིན་པ་གང་ཞིག །ཀ་བ་དང་མི་འགལ་བ་ཡིན་པའི་ཕྱིར། རྟགས་
གཉིས་སླ། རྩ་བར་འདོད་ན། གདུང་འདེགས་ཀྱི་དོན་བྱེད་ནུས་པ་དང་གཅིག་ཆོས་ཅན།
ཁྱོད་ཀྱང་ཡིན་ཀ་བ་ཡང་ཡིན་པའི་གཞི་མཐུན་པ་མེད་པར་ཐལ། །ཀ་བ་དང་འགལ་བ་
ཡིན་པའི་ཕྱིར།རྟགས་ཁས། འདོད་མི་ནུས་ཏེ། གདུང་འདེགས་ཀྱི་དོན་བྱེད་ནུས་པ་དེ་
དེ་འདྲའི་གཞི་མཐུན་པ་ཡིན་པའི་ཕྱིར། ༈ །གཉིས་པ་འབྲེལ་བ་བཤད་པ་ལ་བཞི། །
ཁུངས་དང་བཅས་པའི་དབྱེ་བ་བཤད་པ། སྒྲུབ་བྱེད་བཤད་པ། འབྲེལ་མ་འབྲེལ་གང་
ཡིན་བཤད་པ། འབྲེལ་པ་གང་ལ་ཡོད་མེད་བཤད་པའོ། །དང་པོ་ནི།
འབྲེལ་དང་མ་འབྲེལ་འདི་ལྟ་སྟེ། །བྱས་དང་མི་རྟག་ལྟ་བུ་ལ། །
བདག་ཉིད་གཅིག་པའི་འབྲེལ་པ་དང༌། །མེ་དང་དེ་འབྲས་དུ་བ་ནི། །
དེ་ལས་བྱུང་བའི་འབྲེལ་པ་ཞེས། །ཚད་མའི་གཞུང་ལུགས་རྣམས་ལས་བཤད།
ཅེས་པ་སྟེ། དོན་ནི། འབྲེལ་པ་དང་མ་འབྲེལ་བའི་རང་བཞིན་ནི་འདི་ལྟ་སྟེ་བཤད་
པར་བྱའོ། །ཁྱོད་ཆོས་དེ་ལ་ཐ་དད། ཆོས་དེ་ལྡོག་སྟོབས་ཀྱིས་ཁྱོད་ལྡོག་པར་འགྱུར་བ་
དེ། ཁྱོད་ཆོས་དེ་དང་འབྲེལ་པའི་མཚན་ཉིད། དེ་ལ་དབྱེ་ན། བདག་གཅིག་འབྲེལ་དང་།
དེ་བྱུང་འབྲེལ་གཉིས། ཁྱོད་ཆོས་དེ་དང་རང་བཞིན་གཅིག་ཡིན་པའི་སྒོ་ནས་ཁྱོད་ཆོས་
དེ་དང་ཐ་དད། ཆོས་དེ་ལྡོག་སྟོབས་ཀྱིས་ཁྱོད་ལྡོག་པར་འགྱུར་བ་དེ། ཁྱོད་ཆོས་དེ་དང་
བདག་གཅིག་ཏུ་འབྲེལ་བའི་མཚན་ཉིད། །མཚན་གཞི་ནི། བྱས་པ་མི་རྟག་པ་དང་བདག་
གཅིག་ཏུ་འབྲེལ་པ་ལྟ་བུ་ཡིན་ཏེ། བྱས་པ་དང་མི་རྟག་པ་ལྟ་བུ་ལ་བདག་ཉིད་གཅིག་པའི་
འབྲེལ་བ་གྲུབ་པ་དང༌། ཆོས་དེས་ཁྱོད་ལ་ཕན་བཏགས་པའི་སྒོ་ནས་ཁྱོད་ཆོས་དེ་དང་ཐ་
དད། ཆོས་དེ་ལྡོག་སྟོབས་ཀྱིས་ཁྱོད་ལྡོག་པར་འགྱུར་བ་དེ། ཁྱོད་ཆོས་དེ་དང་དེ་བྱུང་དུ་

འབྲེལ་པའི་མཚན་ཉིད། མཚན་གཞི་ནི། དུ་བ་མེ་ལ་དེ་བྱུང་དུ་འབྲེལ་པ་ལྟ་བུ་ཡིན་ཏེ།
མེ་དང་དེའི་འབྲས་བུ་དུ་བ་ལ་ནི་དེ་ལས་བྱུང་བའི་འབྲེལ་པ་གྲུབ་པ་ཡིན་པའི་ཕྱིར། ཞེས་
ཚད་མའི་གཞུང་ལུགས་རྣམས་ལས་བཤད་དེ། རྣམ་འགྲེལ་ལས། དེ་ཕྱིར་དེ་ཙམ་དང་
འབྲེལ་བའི། །ངོ་བོ་ཉིད་ཀྱི་ངོ་བོ་ཉིད། །ལྡོག་པར་འགྱུར་བའམ་རྒྱུ་ཡིས་ནི། །འབྲས་བུ་
འཁྲུལ་པ་མེད་པའི་ཕྱིར། ཞེས་གསུངས་པས་སོ། །ཁོ་ན་རེ། དངོས་པོའི་སྔ་ལོགས་སུ་
བྱུང་བ་ཆོས་ཅན། དངོས་པོ་ཁྱོད་ལ་ཕན་བཏགས་པའི་སྒོ་ནས་ཁྱོད་དངོས་པོ་དང་ཐ་དད་
ཡིན་པར་ཐལ། །དངོས་པོ་དང་དེ་བྱུང་འབྲེལ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། །དངོས་པོ་དང་དེ་བྱུང་དུ་འབྲེལ་ན་དངོས་པོའི་འབྲས་བུ་ཡིན་མི་དགོས་པའི་
ཕྱིར་ཏེ། རིགས་ཐིགས་དར་ཊིཀ་ལས། ཆོས་དེ་ལ་དེ་བྱུང་དུ་འབྲེལ་ན་ཆོས་དེ་ལས་
བྱུང་མི་དགོས་པར་ཁོ་བོའི་ཚད་མ་རྣམ་པར་ངེས་པའི་ཊིཀྐར་བཤད་ཟིན་ཏོ། །ཞེས་
གསུངས་པའི་ཕྱིར། ཟེར་ན་མ་ཁྱབ། དངོས་པོ་དང་དེ་བྱུང་དུ་འབྲེལ་བ་ཡིན་ན། །
དངོས་པོའི་འབྲས་བུ་ཡིན་དགོས་པར་ཐལ། །དེ་གཉིས་དོན་གཅིག་ཡིན་པའི་ཕྱིར་ཏེ།
ཐུན་མོང་བསྡུས་རྭ་ལས། ཆོས་དེ་ལ་དེ་བྱུང་དུ་འབྲེལ་པ་དང༌། ཆོས་དེའི་འབྲས་བུ་
དོན་གཅིག །ཅེས་གསུངས་པའི་ཕྱིར། རྩ་བར་འདོད་ན། དངོས་པོ་ཆོས་ཅན། དངོས་
པོའི་སྔ་ལོགས་སུ་བྱུང་བའི་ཕན་འདོགས་བྱེད་ཡིན་པར་ཐལ། འདོད་པའི་ཕྱིར། འདོད་
ན། དེའི་རྒྱུ་ཡིན་པར་ཐལ། འདོད་མི་ནུས་ཏེ། དེའི་འབྲས་བུ་ཡིན་པའི་ཕྱིར། གཉིས་
པ་སྒྲུབ་བྱེད་བཤད་པ་ནི།
མེད་ན་མི་འབྱུང་ཞེས་པ་ཡི། །དོན་ཡང་དེ་བྱུང་འབྲེལ་ལ་གནས། །
འོན་ཀྱང་བསྡུས་གྲྭ་ཡོངས་གྲགས་ལ། །ཁྱོད་ཆོས་དེ་དང་འབྲེལ་བར་ཐལ། །
དེ་དང་ཐ་དད་ཡིན་གང་ཞིག །ཆོས་དེ་ལྡོག་ན་ཁྱོད་ཀྱང་ནི། །
ལྡོག་པར་འགྱུར་པའི་ཕྱིར་ཞེས་པ། །འབྲེལ་པའི་ཁྱབ་པ་འཆའ་བ་ཡིན།

ཞེས་པ་སྟེ། དོན་ནི། མེད་ན་མི་འབྱུང་གི་འབྲེལ་པ་ཞེས་པ་ཡི་དོན་ཡང་རྫ་བུམ་
རང་རྒྱུ་འཇིམ་པ་ལ་འབྲེལ་པ་ལྟ་བུ་རྒྱུ་འབྲས་རྫས་ཐ་དད་པ་རྒྱུ་དེ་ཕན་འདོགས་བྱེད་དུ་
མེད་ན་འབྲས་བུ་དེ་མི་འབྱུང་བ་ལྟ་བུ་དེ་བྱུང་གི་འབྲེལ་པ་ལ་གནས་པ་ཡིན་ནོ། འོན་
ཀྱང་བསྡུས་གྲྭའི་རིགས་པ་སྨྲ་བ་ཡོངས་གྲགས་ལ་ནི། ཁྱོད་ཆོས་དེ་དང་འབྲེལ་བར་
ཐལ། །ཁྱོད་ཆོས་དེ་དང་ཐ་དད་ཡིན་པ་གང་ཞིག །ཆོས་དེ་ལྡོག་ན་ཁྱོད་ཀྱང་ནི་ལྡོག་
པར་འགྱུར་པའི་ཕྱིར། ཞེས་པའི་རིགས་པ་ལ་བརྟེན་ནས་འབྲེལ་པའི་ཁྱབ་པ་དམ་འཆའ་
བ་ཡིན་ཏེ། ཁྱོད་ཆོས་དེ་དང་ཐ་དད་ཡིན་པ་གང་ཞིག །ཆོས་དེ་ལྡོག་སྟོབས་ཀྱི་ཁྱོད་
ལྡོག་པར་འགྱུར་བ་ཡིན་ན། ཁྱོད་ཆོས་དེ་དང་འབྲེལ་པ་ཡིན་པའི་ཁྱབ་པའི་ཕྱིར། ཁོ་ན་
རེ། དུ་བ་མེ་ལ་དེ་བྱུང་དུ་འབྲེལ་པ་ཆོས་ཅན། དངོས་པོ་ཡིན་པར་ཐལ། །དེ་བྱུང་འབྲེལ་
ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། མ་གྲུབ་ན། དེར་ཐལ།
འབྲེལ་པ་རྟག་པ་ཡིན་པའི་ཕྱིར་ཏེ། འབྲེལ་པ་རྟོག་པས་སྒྲོ་བཏགས་སུ་གྲུབ་པའི་ཆོས་
ཡིན་པའི་ཕྱིར་ཏེ། རྣམ་འགྲེལ་ལས། འབྲེལ་པ་རྟོག་པས་བྱས་པ་ཡིན། ཞེས་དང༌།
ཚད་མ་ཡིད་ཀྱི་མུན་སེལ་ལས་ཀྱང་། མེ་དུའི་འབྲེལ་པ་ཡང་བདེན་པར་མ་གྲུབ་སྟེ། ཞེས་
གསུངས་པའི་ཕྱིར། དེ་ནི་རང་ལྡོག་ལ་དགོངས་པ་ཡིན་པས་དེ་ལྟར་ན་མེ་དུ་གཉིས་དེ་
བྱུང་འབྲེལ་དུ་བཞག་དགོས་སོ། །ཁ་ཅིག །དུ་བ་ཆོས་ཅན། འབྲེལ་པ་ཡིན་པར་ཐལ།
མེ་དང་འབྲེལ་བ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། ཐ་དད་མ་ཡིན་
པའི་ཕྱིར་ཏེ། གཅིག་ཡིན་པའི་ཕྱིར། ཁ་ཅིག་ན་རེ། དངོས་པོ་དང་འབྲེལ་པ་ཆོས་ཅན།
དངོས་པོ་དང་འབྲེལ་པ་དང་འབྲེལ་པ་ཡིན་པར་ཐལ་དངོས་པོ་དང་འབྲེལ་པ་ཡིན་པའི་ཕྱིར།
ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། དངོས་པོ་དང་བདག་གཅིག་
འབྲེལ་ཡིན་པའི་ཕྱིར། མ་གྲུབ་ན། དངོས་པོ་ཆོས་ཅན། ཁྱོད་དང་འབྲེལ་པ་ཁྱོད་དང་
བདག་གཅིག་འབྲེལ་ཡིན་པར་ཐལ། ཁྱོད་དང་འབྲེལ་པ་ཡོད་པའི་ཕྱིར། རྩ་བར་འདོད་

ན། དངོས་པོ་དང་འབྲེལ་པ་ཆོས་ཅན། དངོས་པོ་དང་འབྲེལ་པ་དང་འབྲེལ་པ་མ་ཡིན་
པར་ཐལ། དངོས་པོ་དང་འབྲེལ་པ་དང་ཐ་དད་མ་ཡིན་པའི་ཕྱིར་ཏེ། དངོས་པོ་དང་
འབྲེལ་པ་དང་གཅིག་ཡིན་པའི་ཕྱིར།གསུམ་པ་འབྲེལ་མ་འབྲེལ་གང་ཡིན་བཤད་པ་ནི།
ཁྱོད་དང་འབྲེལ་པ་གང་ཡིན་དེ། །མ་འབྲེལ་བ་དང་དངོས་འགལ་དང༌།
སྒྲུབ་པ་ཡང་གི་གཞི་མཐུན་ནི། །ཡིན་ཏེ་ཤེས་བྱ་ཡིན་པའི་ཕྱིར། །
ཁྱོད་དང་མ་འབྲེལ་བ་ཁྱོད་དང༌། །འབྲེལ་པ་དང་ནི་དངོས་འགལ་དང༌།
དགག་པ་ཡང་གི་གཞི་མཐུན་ནི། །ཡིན་ཏེ་བདག་མེད་ཡིན་པའི་ཕྱིར།
ཞེས་པ་སྟེ། དོན་ནི། རྣམ་མཁྱེན་ཆོས་ཅན། ཁྱོད་དང་འབྲེལ་པ་གང་ཡིན་པ་དེ་
ཁྱོད་དང་མ་འབྲེལ་བ་དང་དངོས་འགལ་དང་སྒྲུབ་པ་ཡང་ཡིན་པ་དག་གི་གཞི་མཐུན་པ་
ནི་ཡིན་ཏེ། ཤེས་བྱ་ཡིན་པའི་ཕྱིར། ཞེས་པའི་རིགས་པ་འདི་ལ་ཁྱབ་པ་ཡོད་དེ། ཤེས་
བྱ་ཡིན་ན། ཁྱོད་དང་འབྲེལ་པ་ཁྱོད་དང་མ་འབྲེལ་བ་དང་དངོས་འགལ་ཡང་ཡིན། །
སྒྲུབ་པ་ཡང་ཡིན་པའི་གཞི་མཐུན་པ་ཡིན་པས་ཁྱབ་པའི་ཕྱིར། རྣམ་མཁྱེན་ཆོས་ཅན།
ཁྱོད་དང་མ་འབྲེལ་བ་ཁྱོད་དང་འབྲེལ་པ་དང་ནི་དངོས་འགལ་དང་དགག་པ་ཡང་ཡིན་པ་
དག་གི་གཞི་མཐུན་པ་ནི་ཡིན་ཏེ། གང་ཟག་གི་བདག་མེད་ཡིན་པའི་ཕྱིར། ཞེས་པའི་
རིགས་པ་འདི་ལ་ཁྱབ་པ་ཡོད་དེ། གང་ཟག་གི་བདག་མེད་ཡིན་ན། ཁྱོད་དང་མ་འབྲེལ་
པ་ཁྱོད་དང་འབྲེལ་པ་དང་དངོས་འགལ་ཡང་ཡིན། །དགག་པ་ཡང་ཡིན་པའི་གཞི་མཐུན་
པ་ཡིན་པས་ཁྱབ་པའི་ཕྱིར། ཁ་ཅིག་ན་རེ། ཤེས་བྱ་དང་མ་འབྲེལ་བ་ཆོས་ཅན། ཤེས་
བྱ་དང་མ་འབྲེལ་བ་ཡིན་པར་ཐལ། །ཤེས་བྱ་དང་འབྲེལ་པ་དང་འབྲེལ་པ་ཡང་ཡིན། ཤེས་
བྱ་དང་མ་འབྲེལ་བ་དང་མ་འབྲེལ་བ་ཡང་ཡིན་པའི་གཞི་མཐུན་པ་ཡིན་པའི་ཕྱིར། ཟེར་
ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཤེས་བྱ་དང་འབྲེལ་པ་དང་འབྲེལ་པ་
ཡིན་པ་གང་ཞིག །ཤེས་བྱ་དང་མ་འབྲེལ་བ་དང་མ་འབྲེལ་བ་ཡིན་པའི་ཕྱིར། དང་པོ་མ་

གྲུབ་ན། ཤེས་བྱ་དང་མ་འབྲེལ་པ་ཆོས་ཅན། དེར་ཐལ། །ཤེས་བྱ་དང་འབྲེལ་པ་དང་
བདག་གཅིག་འབྲེལ་ཡིན་པའི་ཕྱིར་ཏེ། ཁྱོད་ཤེས་བྱ་དང་འབྲེལ་པ་དང་བདག་ཉིད་གཅིག་
པའི་སྒོ་ནས་ཐ་དད་། ཤེས་བྱ་དང་འབྲེལ་པ་ལྡོག་སྟོབས་ཀྱིས་ཁྱོད་ལྡོག་པར་འགྱུར་པ་
ཡིན་པའི་ཕྱིར། གཉིས་པ་མ་གྲུབ་ན། ཤེས་བྱ་དང་མ་འབྲེལ་བ་ཆོས་ཅན། དེར་
ཐལ། །ཡོད་པ་གང་ཞིག །ཤེས་བྱ་དང་མ་འབྲེལ་བ་དང་འབྲེལ་པ་མ་ཡིན་པའི་ཕྱིར།
དང་པོ་སླ། གཉིས་པ་མ་གྲུབ་ན། དེ་ཆོས་ཅན། ཤེས་བྱ་དང་མ་འབྲེལ་བ་དང་ཐ་དད་
ཡིན་པར་ཐལ། །དེ་དང་འབྲེལ་བ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
དེ་དང་ཐ་དད་མ་ཡིན་པར་ཐལ། །དེ་དང་གཅིག་ཡིན་པའི་ཕྱིར། མ་གྲུབ་ན། ཤེས་བྱ
དང་མ་འབྲེལ་པ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། །གཞི་གྲུབ་པའི་ཕྱིར།
རྩ་བར་འདོད་མི་ནུས་ཏེ། ཤེས་བྱ་དང་འབྲེལ་པ་ཡིན་པའི་ཕྱིར་ཏེ། ཤེས་བྱའི་བྱེ་བྲག་
ཡིན་པའི་ཕྱིར། ཁ་ཅིག་ན་རེ། རྣམ་མཁྱེན་གྱི་ལྡོག་པ་ཆོས་ཅན། རྣམ་མཁྱེན་ལ་མ་
འབྲེལ་བར་ཐལ། །རྟག་པ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། རྣམ་
མཁྱེན་ལ་བདག་གཅིག་ཏུ་འབྲེལ་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། ཁྱོད་
ཀྱི་ལྡོག་པ་ཁྱོད་ལ་བདག་གཅིག་ཏུ་འབྲེལ་པར་ཐལ། །ཡོད་པ་ཡིན་པའི་ཕྱིར། ཁ་ཅིག་
ན་རེ། རྟག་པ་དང་གཅིག་ཆོས་ཅན། ཀ་བུམ་གཉིས་དང་འབྲེལ་པ་ཡིན་པར་ཐལ། །ཀ་
བུམ་གཉིས་དང་འབྲེལ་པ་དང་མ་འབྲེལ་པ་ཡང་ཡིན། ཀ་བུམ་གཉིས་དང་མ་འབྲེལ་བ་
དང་འབྲེལ་པ་ཡང་ཡིན་པའི་གཞི་མཐུན་པ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན།
དེ་ཆོས་ཅན། དེར་ཐལ། ཀ་བུམ་གཉིས་དང་འབྲེལ་པ་དང་མ་འབྲེལ་པ་ཡིན་པ་གང་
ཞིག །ཀ་བུམ་གཉིས་དང་མ་འབྲེལ་བ་དང་འབྲེལ་པ་ཡིན་པའི་ཕྱིར། དང་པོ་མ་གྲུབ་ན།
རྟག་པ་དང་གཅིག་ཆོས་ཅན། དེར་ཐལ། །ཀ་བུམ་གཉིས་དང་འབྲེལ་པ་དང་འབྲེལ་པ་མ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། །ཀ་བུམ་གཉིས་དང་འབྲེལ་པ་

མེད་ན་ཁྱོད་མེད་མི་དགོས་པའི་ཕྱིར། མ་གྲུབ་ན། ཀ་བའི་དགག་གཞི་ཆོས་ཅན། རྟག་
པ་དང་གཅིག་མེད་པར་ཐལ། ཀ་བུམ་གཉིས་དང་འབྲེལ་པ་མེད་པའི་ཕྱིར། ཁྱབ་པ་
ཁས། རྟགས་གྲུབ་སྟེ། ཀ་བུམ་གཉིས་མེད་པའི་ཕྱིར་ཏེ། ཀ་བ་མེད་པའི་ཕྱིར། འདོད་
མི་ནུས་ཏེ། རྟག་པ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། རྩ་རྟགས་གཉིས་པ་
མ་གྲུབ་ན། རྟག་པ་དང་གཅིག་ཆོས་ཅན། དེར་ཐལ། ཀ་བུམ་གཉིས་དང་མ་འབྲེལ་བ་
དང་བདག་གཅིག་འབྲེལ་ཡིན་པའི་ཕྱིར་ཏེ། ཀ་བུམ་གཉིས་དང་མ་འབྲེལ་བ་དང་བདག་
ཉིད་གཅིག་པའི་སྒོ་ནས་ཐ་དད། ཀ་བུམ་གཉིས་དང་མ་འབྲེལ་བ་མེད་ན་རྟག་པ་དང་
གཅིག་མེད་དགོས་པའི་ཕྱིར། རྟགས་རེ་རེ་ནས་སླ། བཞི་པ་འབྲེལ་པ་གང་ལ་ཡོད་མེད་
བཤད་པ་ནི།
མི་འཇིག་ཆོས་དང་རྟག་པ་ལ། །བདག་ཉིད་གཅིག་པའི་གོ་བ་ཡོད། །
རྟག་པ་དངོས་པོ་ལྟ་བུ་ལ། །དེ་ཡི་གོ་བ་མེད་མོད་ཀྱང་། །
དེང་སང་ཡོངས་གྲགས་བདག་གཅིག་གི །འབྲེལ་པ་ཤེས་བྱའི་སྤྱི་ནོར་ཟེར། །
དེ་ལ་མེད་ན་མི་འབྱུང་གི །འབྲེལ་བཤད་ཙམ་ནི་ཡོད་པར་མངོན། །
དེ་བྱུང་འབྲེལ་པ་དངོས་པོ་ལ། །ཡོད་ཀྱི་གཞན་ལ་མེད་པའོ། །
ཞེས་པ་སྟེ། དོན་ནི། མི་འཇིག་པའི་ཆོས་དང་རྟག་པ་གཉིས་ལ་བདག་ཉིད་གཅིག་
པའི་གོ་བ་ཡོད་དེ། དེ་གཉིས་བདག་གཅིག་འབྲེལ་ཡིན་པའི་ཕྱིར། རྟག་པ་དང་དངོས་
པོ་གཉིས་ལྟ་བུ་ལ་བདག་ཉིད་གཅིག་པ་དེ་ཡི་གོ་བ་མེད་དེ།དེ་གཉིས་བདག་གཅིག་
འབྲེལ་མ་ཡིན་པའི་ཕྱིར་ཏེ། དེ་གཉིས་འབྲེལ་མེད་དོན་གཞན་ཡིན་པའི་ཕྱིར། དེ་
གཉིས་ལ་དེ་ལྟར་མེད་མོད་ཀྱང་དེང་སང་བསྡུས་པ་ཡོངས་གྲགས་ལ་བདག་གཅིག་གི་
འབྲེལ་པ་ཤེས་བྱའི་སྤྱི་ནོར་ཡིན་ཟེར་བས་ཤེས་བྱ་ཀུན་ལ་བདག་གཅིག་གི་འབྲེལ་པ་
ཡོད་དེ། ཤེས་བྱ་ཡིན་ན། ཁྱོད་དང་བདག་གཅིག་འབྲེལ་ཡོད་པས་ཁྱབ་པའི་ཕྱིར། ཁོ་

ན་རེ། ཀ་བུམ་གཉིས་ཆོས་ཅན། ཁྱོད་དང་བདག་གཅིག་འབྲེལ་ཡོད་པར་ཐལ། །ཤེས་
བྱ་ཡིན་པའི་ཕྱིར། ཞེ་ན། འདོད་པ་ཡིན་ཏེ། ཀ་བུམ་གཉིས་ཀྱི་ལྡོག་པ་དེ་ཀ་བུམ་
གཉིས་དང་བདག་གཅིག་འབྲེལ་ཡིན་པའི་ཕྱིར། བདག་གཅིག་འབྲེལ་དེ་ལའང་མེད་ན་
མི་འབྱུང་གི་འབྲེལ་པ་ཞེས་པའི་སྒྲ་བཤད་ཙམ་ནི་ཡོད་པར་མངོན་ཏེ། སྒྲ་བཤད་དུ་ཡོད་
ན་འཇུག་ཏུ་ཡོད་པས་མ་ཁྱབ་པའི་ཕྱིར། དེ་བྱུང་གི་འབྲེལ་པ་ནི་དངོས་པོ་རྣམས་ལ་
ཡོད་ཀྱི་གཞན་རྟག་པ་རྣམས་ལ་མེད་པ་ཡིན་ཏེ། རྟག་པ་ཡིན་ན་ཁྱོད་དང་དེ་བྱུང་འབྲེལ་
མེད་པས་ཁྱབ་པའི་ཕྱིར་ཞེས་པའོ། །ཁ་ཅིག་ན་རེ། ཤེས་བྱ་ཆོས་ཅན། རྟག་པ་ལ་
བདག་གཅིག་ཏུ་འབྲེལ་བར་ཐལ། །ཁྱོད་རྟག་པ་དང་བདག་ཉིད་གཅིག་པའི་སྒོ་ནས་ཐ་
དད་། རྟག་པ་ལྡོག་སྟོབས་ཀྱིས་ཁྱོད་ལྡོག་པར་འགྱུར་པ་ཡིན་པའི་ཕྱིར། འདོད་ན།
ཤེས་བྱ་ཆོས་ཅན། རྟག་པ་ལ་བདག་གཅིག་ཏུ་མ་འབྲེལ་བར་ཐལ། །རྟག་པའི་སྤྱི་ཡིན་
པའི་ཕྱིར། ཟེར་ན་མ་ཁྱབ། ཁྱབ་སྟེ། ཐུན་མོང་བསྡུས་གྲྭ་ལས། ཆོས་དེའི་སྤྱི་ཡིན་ན།
ཆོས་དེ་ལ་མ་འབྲེལ་བས་ཁྱབ་སྟེ། ཆོས་དེའི་སྤྱི་ཡིན་ན། ཆོས་དེ་ལས་ཁྱབ་ཆེ་བས་
ཁྱབ་པའི་ཕྱིར། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་དངོས་པོ་ལྟ་བུ་
བུམ་པའི་སྤྱི་ཡིན་པས་བུམ་པ་དང་མ་འབྲེལ་བའི་དོན་ཡིན་པའི་ཕྱིར། ཁ་ཅིག །མེ་དུ་
གཉིས་ཆོས་ཅན། འབྲེལ་པ་མ་ཡིན་པར་ཐལ། །འགལ་བ་ཡིན་པའི་ཕྱིར། ཟེར་ན་མ་
ཁྱབ། །རྟགས་གྲུབ་སྟེ། མེ་དུ་གཉིས་འགལ་བ་དང་འབྲེལ་པ་གཉིས་ཀ་ཡིན་པའི་ཕྱིར་ཏེ།
འགལ་བ་དང་འབྲེལ་པ་གཉིས་ལ་མུ་གཞི་ཡོད་པའི་ཕྱིར། ཁ་ཅིག་ན་རེ། ཤེས་པའི་སྔ་
ལོགས་སུ་བྱུང་བ་ཆོས་ཅན། ཤེས་པ་ལ་དེ་བྱུང་དུ་འབྲེལ་བར་ཐལ། །ཤེས་པ་དང་རྫས་
ཐ་དད་གང་ཞིག །ཤེས་པ་མེད་ན་ཁྱོད་མེད་པས་ཁྱབ་པའི་ཕྱིར། ཟེར་ན་མ་ཁྱབ། འདོད་
ན། དེ་ཆོས་ཅན། ཤེས་པ་ལ་དེ་བྱུང་དུ་མ་འབྲེལ་བར་ཐལ། །ཤེས་པ་ལ་མ་འབྲེལ་བའི་
ཕྱིར་ཏེ། ཤེས་པའི་རྒྱུ་ཡིན་པའི་ཕྱིར། ཁྱབ་སྟེ། ཐུན་མོང་བསྡུས་གྲྭ་ལས། འདུས་བྱས་

ཡིན་ན་རང་གི་རྒྱུ་ལ་དེ་བྱུང་དུ་འབྲེལ་བས་ཁྱབ། ཁྱོད་ཀྱི་རྒྱུ་ཡིན་ན་ཁྱོད་ལ་མ་འབྲེལ་
བས་ཁྱབ་བོ། །ཞེས་གསུངས་པའི་ཕྱིར། ཁ་ཅིག་ན་རེ། དངོས་མེད་ཆོས་ཅན། དངོས་
པོ་ལ་འབྲེལ་བར་ཐལ། །ཁྱོད་དངོས་པོ་དང་ཐ་དད་གང་ཞིག །དངོས་པོ་ལྡོག་སྟོབས་
ཀྱིས་ཁྱོད་ལྡོག་པར་འགྱུར་པའི་ཕྱིར། དང་པོ་སླ། གཉིས་པ་མ་གྲུབ་ན། དངོས་མེད་
ཆོས་ཅན། དངོས་པོ་ལྡོག་སྟོབས་ཀྱིས་ཁྱོད་ལྡོག་པར་འགྱུར་བར་ཐལ། །དངོས་པོ་མེད་
ན་ཁྱོད་མེད་པས་ཁྱབ་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། དེ་གཉིས་ལ་ཁྱད་
པར་མེད་པའི་ཕྱིར་ཟེར་ན། མ་གྲུབ་སྟེ། དངོས་པོ་ལྡོག་སྟོབས་ཀྱིས་དངོས་མེད་ལྡོག་ན།
དངོས་མེད་དངོས་པོ་དང་རང་བཞིན་གཅིག་གམ། དངོས་མེད་དངོས་པོ་དང་རྫས་ཐ་དད་
གང་རུང་ཞིག་ཡིན་པའི་སྒོ་ནས་ལྡོག་དགོས་ལ། །དངོས་པོ་མེད་ན་དངོས་མེད་མེད་
པས་ཁྱབ་པ་ལ་དེ་འདྲ་མི་དགོས་པའི་ཕྱིར། རྩ་བར་འདོད་མི་ནུས་ཏེ། དངོས་མེད་
དངོས་པོ་དང་འབྲེལ་མེད་དོན་གཞན་ཡིན་པའི་ཕྱིར་ཏེ། དངོས་མེད་དངོས་པོ་དང་
དངོས་འགལ་ཡིན་ཕྱིར། ༈ །གསུམ་པ་སྤྱི་དང་བྱེ་བྲག་གི་རྣམ་བཞག་བཤད་པ་ལ་
གཉིས། སྤྱི་དང་བྱེ་བྲག་གི་ངོ་བོ་དང༌། དེ་དག་གི་མཚན་གཞི་བཤད་པའོ། །དང་པོ་ནི།
སྤྱི་དང་བྱེ་བྲག་འདི་ལྟ་སྟེ། །བུམ་པ་ཤེས་བྱའི་བྱེ་བྲག་དང༌། །
ཤེས་བྱ་བུམ་པའི་སྤྱི་ཡིན་ཞིང༌། །ཁས་བླངས་སྒྲུབ་བྱེད་བཀོད་པའི་ཚེ། །
བུམ་པ་ཤེས་བྱའི་བྱེ་བྲག་སྟེ། །དེ་ཡིན་དེ་ལ་བདག་གཅིག་འབྲེལ། །
བུམ་པ་མིན་ཞིང་དེ་ཡིན་པ། །དུ་མ་གྲུབ་པའི་ཕྱིར་ཞེས་འགོད། །
དུ་མའི་མཚན་གཞི་གཉིས་རེ་འཛིན། །དེ་ལྟར་སྤྱི་དང་བྱེ་བྲག་འཇོག །
ཅེས་པ་སྟེ། དོན་ནི། སྤྱི་དང་བྱེ་བྲག་གི་ངོ་བོ་ནི་འདི་ལྟ་སྟེ། །རྣམ་འགྲེལ་
ལས། །དེ་སྤྱི་ཁྱད་པར་ཞེས་བྱ་བའི། བྱེ་བྲག་འདི་ནི་བློ་དོན་ལ། །དེ་ཉིད་ལས་གཞན་
ལས་ལྡོག་པས། །ཆོས་ཀྱི་བྱེ་བྲག་རབ་ཏུ་བརྟག །ཅེས་གསུངས་པ་ལྟར་ཁུངས་དང་

བཅས་ཏེ་བཤད་པར་བྱའོ།།རང་གི་གསལ་བ་དུ་མ་ལ་རྗེས་སུ་འགྲོ་བའི་རིགས་སུ་
གནས་པ། །སྤྱིའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རིགས་སྤྱི།
ཚོགས་སྤྱི། སྒྲ་སྤྱི། དོན་སྤྱི་དང་བཞི། སྤྱི་དང་རིགས་སྤྱི་གཉིས་དོན་གཅིག །རང་གི་
རིགས་ཅན་དུ་མ་ལ་རྗེས་སུ་འགྲོ་བའི་རིགས་སུ་གནས་པ། རིགས་སྤྱིའི་མཚན་ཉིད། །
མཚན་གཞི་ནི། ཤེས་བྱ་ལྟ་བུ། རང་གི་ཆ་ཤས་རྡུལ་དུ་མ་འདུས་པའི་ཆ་ནས་བཞག་
པའི་གོང་བུ་དེ། ཚོགས་སྤྱིའི་མཚན་ཉིད། །མཚན་གཞི་ནི། ཀ་བུམ་གཉིས་ལྟ་
བུ། །རྟོག་པ་ལ་མིང་དུ་སྣང་བ་གང་ཞིག །དངོས་པོ་མ་ཡིན་པའི་ཆོས་སུ་དམིགས་པ་སྒྲ་
སྤྱིའི་མཚན་ཉིད། །རྟོག་པ་ལ་དོན་དེ་དང་གཅིག་མ་ཡིན་བཞིན་དུ་གཅིག་ལྟ་བུར་སྣང་
བའི་སྒྲོ་བཏགས་ཀྱི་ཆོས་སུ་དམིགས་པ། དོན་སྤྱིའི་མཚན་ཉིད། དེ་གཉིས་ཀྱི་མཚན་
གཞི་ནི། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་ལྟ་བུའོ། །
རིགས་སྤྱི་དང་ཚོགས་སྤྱི་གཉིས་ལ་མུ་བཞི་ཡོད་དེ། །ཤེས་བྱ་དེ་རིགས་སྤྱི་ཡིན་ལ་ཚོགས་
སྤྱི་མ་ཡིན་པའི་མུ་དང༌། ཀ་བུམ་གཉིས་དེ་ཚོགས་སྤྱི་ཡིན་ལ་རིགས་སྤྱི་མ་ཡིན་པའི་
མུ་དང་། བུམ་པ་དེ་དེ་གཉིས་ཀ་ཡིན་པའི་མུ་དང༌། བུམ་པའི་ལྡོག་པ་དེ་དེ་གཉིས་ཀ་མ་
ཡིན་པའི་མུ་ཡིན་པའི་ཕྱིར། ཁྱོད་ཆོས་དེ་ཡིན། ཁྱོད་ཆོས་དེ་ལ་བདག་གཅིག་ཏུ་
འབྲེལ། ཁྱོད་མ་ཡིན་ཞིང་ཆོས་དེ་ཡང་ཡིན་པའི་གཞི་མཐུན་པ་དུ་མ་གྲུབ་པ། ཁྱོད་
ཆོས་དེའི་བྱེ་བྲག་གི་མཚན་ཉིད། ཡང་ན། རང་གི་རིགས་སྤྱི་དང་ལྡན་པའི་ཆོས་སུ་
དམིགས་པ། བྱེ་བྲག་གི་མཚན་ཉིད། མཚན་གཞི་ནི། གཟུགས་ལྟ་བུའོ། །སྤྱི་དང་བྱེ་
བྲག་འཇོག་ཚུལ་བུམ་པ་ལྟ་བུ་ལ་མཚོན་ན། བུམ་པ་ནི་ཤེས་བྱའི་བྱེ་བྲག་དང༌། ཤེས་
བྱ་ནི་བུམ་པའི་སྤྱི་ཡིན་ཞིང་། །དེ་ལྟར་ཡིན་པའི་ཁས་བླངས་དང་སྒྲུབ་བྱེད་བཀོད་པའི་
ཚེ་བུམ་པ་ནི་ཤེས་བྱའི་བྱེ་བྲག་སྟེ། བུམ་པ་དེ་ཤེས་བྱ་ཡིན། བུམ་པ་དེ་ཤེས་བྱ་ལ་
བདག་གཅིག་ཏུ་འབྲེལ། །བུམ་པ་མིན་ཞིང་ཤེས་བྱ་དེ་ཡང་ཡིན་པའི་གཞི་མཐུན་པ་དུ་

མ་གྲུབ་པའི་ཕྱིར། དོན་འདྲིལ་ན། བུམ་པ་ཆོས་ཅན། ཁྱོད་ཤེས་བྱའི་བྱེ་བྲག་ཡིན་པར་
ཐལ། །ཁྱོད་ཤེས་བྱ་ཡིན། ཁྱོད་ཤེས་བྱ་ལ་བདག་གཅིག་ཏུ་འབྲེལ། །ཁྱོད་མ་ཡིན་ཞིང་
ཤེས་བྱ་ཡང་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། །ཞེས་འགོད་པར་བྱའོ། །འོ་
ན་ཅི་ལྟ་བུ་ལ་དུ་མར་འཇོག་ཅེ་ན། དུ་མའི་མཚན་གཞི་ལ་ནི་མ་མཐའ་ཡང་གཉིས་རེ་
འཛིན་དགོས་པ་ཡིན་ཏེ། གཉིས་ཡན་ཆོད་ལ་དུ་མའི་ཐ་སྙད་ཐོབ་པའི་ཕྱིར། བཤད་མ་
ཐག་པ་དེ་ལྟར་དུ་སྤྱི་དང་བྱེ་བྲག་གི་ངོ་བོ་དང་དབྱེ་བ་སོགས་འཇོག་པར་བྱེད་དོ། །བྱས་
པ་ལ་ཁོ་ན་རེ། རི་བོང་རྭ་ཆོས་ཅན། དངོས་པོ་མ་ཡིན་པའི་ཆོས་ཡིན་པར་ཐལ། །སྒྲ་
སྤི་ཡིན་པའི་ཕྱིར། །མ་གྲུབ་ན། དེ་ཆོས་ཅན། སྒྲ་སྤྱི་ཡིན་པར་ཐལ། །སྒྲའི་བྱེ་བྲག་
ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། སྒྲའི་བྱེ་བྲག་ཡོད་པར་
ཐལ། །རྔའི་སྒྲ་དེ་དེ་ཡིན་པའི་ཕྱིར། མ་གྲུབ་ན། རྔའི་སྒྲ་ཆོས་ཅན། ཁྱོད་སྒྲའི་བྱེ་བྲག་
ཡིན་པར་ཐལ། །ཁྱོད་སྒྲ་ཡིན། ཁྱོད་སྒྲ་དང་བདག་གཅིག་ཏུ་འབྲེལ། །ཁྱོད་མ་ཡིན་ཞིང་
སྒྲ་ཡང་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། རྟགས་དང་པོ་མ་གྲུབ་ན། དེ་ཆོས་
ཅན། སྒྲ་ཡིན་པར་ཐལ། །ཟིན་པའི་འབྱུང་བ་ལས་གྱུར་པའི་སྒྲ་དང༌། མ་ཟིན་པའི་
འབྱུང་བ་ལས་གྱུར་པའི་སྒྲ་གཉིས་པོ་གང་རུང་ཡིན་པའི་ཕྱིར། །མ་གྲུབ་ན། དེ་ཆོས་
ཅན། དེར་ཐལ། ཟིན་པའི་འབྱུང་བ་ལས་གྱུར་པའི་སྒྲ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཟིན་པའི་འབྱུང་བ་ལས་གྱུར་པའི་སེམས་ཅན་ལ་སྟོན་པའི་སྒྲ་
དང༌། དེར་གྱུར་པའི་སེམས་ཅན་ལ་མི་སྟོན་པའི་སྒྲ་གཉིས་པོ་གང་རུང་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཟིན་པའི་འབྱུང་བ་ལས་གྱུར་པའི་སེམས་ཅན་ལ་
མི་སྟོན་པའི་སྒྲ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། །ཟིན་པའི་འབྱུང་
བ་ལས་གྱུར་པའི་སེམས་ཅན་ལ་མི་སྟོན་པའི་སྙན་པའི་སྒྲ་དང༌། དེ་ལྟར་མི་སྟོན་པའི་མི་
སྙན་པའི་སྒྲ་གཉིས་པོ་གང་རུང་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།

ཟིན་པའི་འབྱུང་བ་ལས་འགྱུར་པའི་སེམས་ཅན་ལ་མི་སྟོན་པའི་སྙན་པའི་སྒྲ་ཡིན་པའི་ཕྱིར།
རྟགས་གཉིས་པ་མ་གྲུབ་ན། རྔའི་སྒྲ་ཆོས་ཅན། དེར་ཐལ། །ཁྱོད་སྒྲ་དང་བདག་ཉིད་
གཅིག་པའི་སྒོ་ནས་ཐ་དད་གང་ཞིག །སྒྲ་ལྡོག་སྟོབས་ཀྱིས་ཁྱོད་ལྡོག་པར་འགྱུར་པ་ཡིན་
པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། ཁྱོད་སྒྲ་དང་བདག་ཉིད་གཅིག་
ཡིན་པ་གང་ཞིག །ཐ་དད་ཡིན་པའི་ཕྱིར། རྟགས་གཉིས་སླ། གཉིས་པ་མ་གྲུབ་ན། དེ་
ཆོས་ཅན། དེར་ཐལ། །ཁྱོད་སྒྲའི་ཁྱབ་བྱ་ཡིན་པའི་ཕྱིར། རྟགས་གསུམ་པ་མ་གྲུབ་ན།
རྔའི་སྒྲ་ཆོས་ཅན། ཁྱོད་མ་ཡིན་ཞིང་སྒྲ་ཡང་ཡིན་པའི་གཞི་མཐུན་པ་དུ་མ་གྲུབ་པར་
ཐལ། །དུང་གི་སྒྲ་དེ་ཡང་ཁྱོད་མ་ཡིན་ཞིང་སྒྲ་ཡིན། དྲིལ་བུའི་སྒྲ་དེ་ཡང་ཁྱོད་མ་ཡིན་
ཞིང་སྒྲ་ཡིན་པའི་ཕྱིར། དང་པོ་མ་གྲུབ་ན། དུང་གི་སྒྲ་ཆོས་ཅན། རྔའི་སྒྲ་མ་ཡིན་ཞིང་
སྒྲ་ཡིན་པར་ཐལ། །རྔའི་སྒྲ་མ་ཡིན་པ་གང་ཞིག །སྒྲ་ཡིན་པའི་ཕྱིར། དང་པོ་མ་གྲུབ་ན།
དེ་ཆོས་ཅན། དེར་ཐལ། །རྔ་ལས་འབྱུང་བ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། དུང་ལས་བྱུང་བ་ཡིན་པའི་ཕྱིར། ཕྱི་མ་སླ། གཉིས་པ་མ་གྲུབ་ན། དྲིལ་བུའི་
སྒྲ་ཆོས་ཅན། དེར་ཐལ། རྔའི་སྒྲ་མ་ཡིན་པ་གང་ཞིག །སྒྲ་ཡིན་པའི་ཕྱིར། རྟགས་
གཉིས་སླ། ཁ་ཅིག་ན་རེ། བུམ་པ་ཆོས་ཅན། དོན་སྤྱི་ཡིན་པར་ཐལ། །དོན་སྤྱི་དང་བྱེ་
བྲག་གང་རུང་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་
ཐལ། །དོན་ཡོད་པའི་ཕྱིར་ཏེ། དོན་བྱེད་པ་ཡོད་པའི་ཕྱིར་ཏེ། དོན་བྱེད་ནུས་པ་ཡོད་
པའི་ཕྱིར། ཁ་ཅིག་ན་རེ། ཀ་བུམ་གཉིས་ཆོས་ཅན། སྤྱི་ཡིན་པར་ཐལ། རིགས་སྤྱི་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། །རིགས་ཀྱི་བྱེ་བྲག་ཡོད་པའི་
ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། མདུན་གྱི་དམ་བཅའ་བའི་རྒྱུད་ཀྱི་ཟག་
མེད་ཡེ་ཤེས་འབྱུང་རུང་གི་སེམས་ཀྱི་ས་བོན་གྱི་ནུས་པ་དེ་དེའི་བྱེ་བྲག་ཡིན་པའི་ཕྱིར།
མ་གྲུབ་ན། མདུན་གྱི་དམ་བཅའ་བའི་རྒྱུད་ཀྱི་ཟག་མེད་ཡེ་ཤེས་འབྱུང་རུང་གི་སེམས་

ཀྱི་ས་བོན་གྱི་ནུས་པ་ཆོས་ཅན། རིགས་ཀྱི་བྱེ་བྲག་ཡིན་པར་ཐལ། །ཁྱོད་རིགས་ཡིན།
ཁྱོད་རིགས་དང་བདག་གཅིག་ཏུ་འབྲེལ། །ཁྱོད་མ་ཡིན་ཞིང་རིགས་ཀྱང་ཡིན་པའི་གཞི་
མཐུན་པ་དུ་མ་གྲུབ་པའི་ཕྱིར། དང་པོ་གྲུབ་སྟེ། སློབ་དཔོན་རྒྱལ་པོའི་སྲས་ཀྱིས། མདོ་
སྡེ་པ་དག་ནི་རིགས་ཞེས་བྱ་བ་ནི་སེམས་ཀྱི་ས་བོན་གྱི་ནུས་པ་སྟེ། ཞེས་གསུངས་པའི་
ཕྱིར། རྟགས་ཕྱི་མ་གཉིས་སླ། ཁ་ཅིག་ན་རེ། ཤེས་བྱའི་ལྡོག་པ། གཞལ་བྱའི་ལྡོག་པ།
བུམ་པའི་ལྡོག་པ་གསུམ་པོ་གང་རུང་ཆོས་ཅན། །རང་གི་གསལ་བ་དུ་མ་ལ་རྗེས་སུ་
འགྲོ་བར་ཐལ། །སྤྱི་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་
ཐལ། བུམ་པའི་སྤྱི་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བུམ་པ་ཁྱོད་
ཀྱི་བྱེ་བྲག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་དེ་གསུམ་པོ་གང་རུང་
གི་བྱེ་བྲག་ཡིན་པར་ཐལ། །ཁྱོད་དེ་གསུམ་པོ་གང་རུང་ཡིན། ཁྱོད་དེ་གསུམ་གང་རུང་
ལ་བདག་གཅིག་ཏུ་འབྲེལ། ཁྱོད་མ་ཡིན་ཞིང་དེ་གསུམ་པོ་གང་རུང་ཡང་ཡིན་པའི་གཞི་
མཐུན་པ་དུ་མ་གྲུབ་པའི་ཕྱིར། དང་པོ་མ་གྲུབ་ན། བུམ་པ་ཆོས་ཅན། དེར་ཐལ། བུམ་
པའི་ལྡོག་པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཁྱོད་ཀྱི་ལྡོག་པ་ཡིན་
པར་ཐལ། །ཁྱོད་གཞི་གྲུབ་པའི་ཕྱིར། གཉིས་པ་སླ། གསུམ་པ་མ་གྲུབ་ན། བུམ་པ་
ཆོས་ཅན། དེར་ཐལ། ཤེས་བྱ་དེ་ཡང་ཁྱོད་མ་ཡིན་ཞིང་དེ་གསུམ་པོ་གང་རུང་ཡིན།
གཞལ་བྱ་དེ་ཡང་ཁྱོད་མ་ཡིན་ཞིང་དེ་གསུམ་པོ་གང་རུང་ཡིན་པའི་ཕྱིར། རྩ་བར་འདོད་
ན། དེ་གསུམ་པོ་གང་རུང་ཆོས་ཅན། དེ་ལ་རྗེས་སུ་འགྲོ་བ་མ་ཡིན་པར་ཐལ། རང་གི་
གསལ་བ་དུ་མ་མེད་པའི་ཕྱིར་ཏེ། ཁྱོད་ཀྱི་བྱེ་བྲག་དུ་མ་མེད་པའི་ཕྱིར་ཏེ། ཤེས་བྱ་དང་
གཞལ་བྱ་གཉིས་པོ་དེའང་དེ་མ་ཡིན་པ་གང་ཞིག །གཞལ་བྱ་དང་བུམ་པ་གཉིས་པོ་དེ་
ཡང་དེ་མ་ཡིན་པའི་ཕྱིར། རྟགས་རེ་རེ་ནས་སླ། སྤྱི་དང་བྱེ་བྲག་གཉིས་ལ་མུ་གསུམ་
ཡོད་དེ། གཞལ་བྱ་དེ་སྤྱི་ཡིན་ལ་བྱེ་བྲག་མ་ཡིན་པའི་མུ། དྲི་རོ་གཉིས་པོ་དེ་བྱེ་བྲག་

བསྡུས་རྩའི་འགྲེལ་པ་ལུང་རིགས་སྨྲ་བའི་རྒྱན་མཆོག
ཡིན་ལ་སྤྱི་མ་ཡིན་པའི་མུ། གཟུགས་དེ་དེ་གཉིས་ཀ་ཡིན་པའི་ཕྱིར། ཁ་ཅིག །དེ་
གཉིས་ལ་མུ་བཞི་ཡོད་དེ། རི་བོང་རྭ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར་ཟེར་
ན། རི་བོང་རྭ་ཆོས་ཅན། དེ་མ་ཡིན་པར་ཐལ། །སྤྱི་དང་བྱེ་བྲག་གཉིས་ཀ་མ་ཡིན་པའི་
གཞི་མཐུན་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མེད་ངེས་ཡིན་
པའི་ཕྱིར། ཁྱབ་སྟེ། རིགས་ལམ་ནོར་བུ་ལས། མེད་ངེས་ལ་གཞི་མཐུན་གྱི་རྣམ་
གཞག་མི་འཐད་པའི་ཕྱིར། ཞེས་གསུངས་པའི་ཕྱིར། རང་རེས། སྤྱི་དང་བྱེ་བྲག་
གཉིས་ཀྱི་ནང་ནས་བྱེ་བྲག་དང༌། རྟག་དངོས་གཉིས་ཀྱི་ནང་ནས་རྟག་པ་ཡིན་བྱས་པ་
ལ། །ཁོ་ན་རེ། ཤེས་བྱའི་བྱེ་བྲག་ཡིན་པར་ཐལ། །བྱེ་བྲག་ཡིན་པའི་ཕྱིར། རྟགས་
ཁས། འདོད་ན། ཤེས་བྱ་མ་ཡིན་པ་ལས་ལོག་པའི་བྱེ་བྲག་ཡིན་པར་ཐལ། །འདོད་པའི་
ཕྱིར། འདོད་ན། ཤེས་བྱ་ཆོས་ཅན། བྱེ་བྲག་ཡིན་པར་ཐལ། །ཁྱོད་མ་ཡིན་པ་ལས་
ལོག་པའི་བྱེ་བྲག་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། སྤྱི་ཁོ་ན་ཡིན་
པའི་ཕྱིར། ཁོ་ན་རེ། དེ་གཉིས་ཀྱི་ནང་ནས་བྱེ་བྲག་མཡིན་པར་ཐལ། །སྤྱི་ཡིན་པའི་
ཕྱིར། མ་གྲུབ་ན། སྤྱི་ཡིན་པར་ཐལ། །ཁྱོད་ཀྱི་བྱེ་བྲག་ཡོད་པའི་ཕྱིར། ཟེར་ན་འདིར་
མ་ཁྱབ། མ་གྲུབ་ན། དེར་ཐལ། སྒྲ་མི་རྟག་པ་དེ་དེ་ཡིན་པའི་ཕྱིར། མ་གྲུབ་ན། སྒྲ་མི་
རྟག་པ་ཆོས་ཅན། ཁྱོད་ཀྱི་བྱེ་བྲག་མ་ཡིན་པར་ཐལ། །རྟགས་མ་གྲུབ་པ་དེའི་ཕྱིར།
འདོད་ན། སྒྲ་ཆོས་ཅན། ཁྱོད་མི་རྟག་པའི་བྱེ་བྲག་ཡིན་པར་ཐལ། །ཁྱོད་མི་རྟག་པའི་བྱེ་
བྲག་ཏུ་སོང་བའི་རྟགས་གསུམ་རེ་རེ་ནས་གྲུབ་པའི་ཕྱིར། གཉིས་པ་དེ་དག་གི་མཚན་
གཞི་བཤད་པ་ནི །
ཁྱོད་དང་འགལ་བ་སྤྱི་ཡིན་ཞིང་། །ཁྱོད་དང་ཐ་དད་སྤྱི་ཡིན་ཏེ། །
བདག་མེད་ཡིན་པའི་ཕྱིར་ཞེས་པ། །འདི་ནི་རྡོ་རྗེའི་བྲག་རི་ཡིན། །
རྫས་ཆོས་རང་ཡིན་ལྡོག་ཆོས་ནི། །ཉེ་དང་བཅས་ལ་སྤྱི་ཡིས་ཁྱབ། །

མཚན་གཞི་མེད་རྣམས་སྤྱི་མ་ཡིན། །དངོས་པོ་ལྟ་བུ་གཉིས་ཀ་ཡིན།
ཞེས་པ་སྟེ། དོན་ནི། ཕན་བདེ་དགེ་ལེགས་ཆོས་ཅན། ཁྱོད་དང་འགལ་བ་སྤྱི་
ཡིན་ཞིང༌། ཁྱོད་དང་ཐ་དད་སྤྱི་ཡིན་ཏེ། ཁྱོད་གང་ཟག་གི་བདག་མེད་ཡིན་པའི་ཕྱིར།
ཞེས་པའི་རིགས་པ་འདི་ནི་རྡོ་རྗེ་བྲག་རི་དང་མཚུངས་པ་ཡིན་ཏེ། གང་ཟག་གི་བདག་
མེད་ཡིན་ན། ཁྱོད་དང་འགལ་བ་དང༌། ཁྱོད་དང་ཐ་དད་གཉིས་རེ་རེ་ནས་སྤྱི་ཡིན་པས་
ཁྱབ་པའི་ཕྱིར། རྫས་ཆོས་དང༌། རང་ཡིན་ལྡོག་ཆོས་དང༌། དེ་གཉིས་དང་ནི་ཉེ་དང་
བཅས་པའི་ལྡོག་ཆོས་ལ་སྤི་ཡིས་ཁྱབ་སྟེ། རྫས་ཆོས་ཡིན་ན་སྤི་ཡིན་པས་ཁྱབ་ཅིང།
དེ་བཞིན་དུ་རང་ཡིན་ལྡོག་ཆོས་དང༌། རྫས་ཆོས་དང་ཉེ་བར་བྱེད་པའི་ལྡོག་ཆོས་དང༌།
རང་ཡིན་ལྡོག་ཆོས་དང་ཉེ་བར་བྱེད་པའི་ལྡོག་ཆོས་ཡིན་ན་ཡང་། སྤྱི་ཡིན་པས་ཁྱབ་
པའི་ཕྱིར། ཀ་བུམ་གཉིས་ལྟ་བུ་མཚན་གཞི་མེད་པ་རྣམས་སྤྱི་མ་ཡིན་ཏེ། ཁྱོད་ཀྱི་
མཚན་གཞི་མེད་ན། ཁྱོད་སྤྱི་མ་ཡིན་པས་ཁྱབ་པའི་ཕྱིར། དངོས་པོ་ལྟ་བུ་ནི་སྤྱི་བྱེ་བྲག་
གཉིས་ཀ་ཡིན་ཏེ། ཁྱོད་ཀྱི་སྤྱི་དང་བྱེ་བྲག་གཉིས་ཀ་ཡོད་ན། ཁྱོད་དེ་གཉིས་ཀ་ཡིན་
དགོས་པའི་ཕྱིར། ཁོ་ན་རེ། དེ་ལྟར་ཁྱབ་པ་ངེད་ཀྱང་འདོད་དོ་ཞེ་ན། རྟག་པར་རྟོགས་
པའི་ཚད་མ་མི་རྟག་པ་ཆོས་ཅན། ཁྱོད་དང་འགལ་བ་སྤྱི་ཡིན་པར་ཐལ། །བདག་མེད་
ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་དང་འགལ་བ་སྤྱི་མ་ཡིན་
པར་ཐལ། །ཁྱོད་དང་འགལ་བའི་བྱེ་བྲག་མེད་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཀ་བ་དེ་དེ་མ་ཡིན་པའི་ཕྱིར། མ་གྲུབ་ན། ཀ་བ་ཆོས་ཅན། ཁྱོད་རྟག་པར་
རྟོགས་པའི་ཚད་མ་མི་རྟག་པ་དང་འགལ་བའི་བྱེ་བྲག་མ་ཡིན་པར་ཐལ། །ཁྱོད་དེའི་བྱེ་
བྲག་ཏུ་སོང་བའི་རྟགས་གསུམ་རེ་རེ་ནས་མ་གྲུབ་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་རྟག་པར་རྟོགས་པའི་ཚད་མ་མི་རྟག་པ་དང་འགལ་བ་མ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཁྱོད་རྟག་པར་རྟོགས་པའི་ཚད་མ་མི་རྟག་པ་དང་ཐ་

བསྡུས་རྩའི་འགྲེལ་པ་ལུང་རིགས་སྨྲ་བའ་རྒྱན་མཆག
དད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རྟག་པར་རྟོགས་པའི་
ཚད་མ་མི་རྟག་པ་དང་ཐ་མི་དད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཁྱོད་རྟག་པར་རྟོགས་པའི་ཚད་མ་མི་རྟག་པའི་དགག་བྱ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་རྟག་པར་རྟོགས་པའི་ཚད་མ་ཚད་མའི་དགག་བྱ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རྟག་པར་རྟོགས་པའི་ཚད་མ་ཚད་མའི་
བསལ་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རྟག་པར་རྟོགས་
པའི་ཚད་མ་ཚད་མས་བསལ་བའི་ཕྱིར། མ་གྲུབ་ན། ཀ་བ་ཆོས་ཅན། དེར་ཐལ། །ཁྱོད་
རྟག་པར་རྟོགས་པའི་ཚད་མ་མེད་པའི་ཕྱིར། མ་གྲུབ་ན། ཀ་བ་ཆོས་ཅན། དེར་
ཐལ། །ཁྱོད་རྟག་པ་མ་ཡིན་པའི་ཕྱིར། མ་གྲུབ་ན། ཀ་བ་ཆོས་ཅན། རྟག་པ་མ་ཡིན་པར་
ཐལ། །དངོས་པོ་ཡིན་པའི་ཕྱིར། གཞན་ཡང་། རི་བོང་རྭ་ཡོད་པ་ཆོས་ཅན། ཁྱོད་དང་
ཐ་དད་སྤྱི་ཡིན་པར་ཐལ། །བདག་མེད་ཡིན་པའི་ཕྱིར། ཁྱབ་པ་ཁས། འདོད་ན། དེ་
ཆོས་ཅན། ཁྱོད་དང་ཐ་དད་སྤྱི་མ་ཡིན་པར་ཐལ། །ཁྱོད་དང་ཐ་དད་ཀྱི་བྱེ་བྲག་མེད་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། བུམ་པ་དེ་དེ་མ་ཡིན་པའི་ཕྱིར། མ་གྲུབ་ན།
བུམ་པ་ཆོས་ཅན། ཁྱོད་རི་བོང་རྭ་ཡོད་པ་དང་ཐ་དད་ཀྱི་བྱེ་བྲག་མ་ཡིན་པར་ཐལ། །
ཁྱོད་དེའི་བྱེ་བྲག་ཏུ་སོང་བའི་རྟགས་གསུམ་རེ་རེ་ནས་མ་གྲུབ་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཁྱོད་རི་བོང་རྭ་ཡོད་པ་དང་ཐ་དད་མ་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། རི་བོང་རྭ་ཡོད་པ་དང་ཐ་མི་དད་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། །ཁྱོད་རི་བོང་རྭ་ཡོད་པའི་དགག་བྱ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། །ཁྱོད་རི་བོང་རྭ་ཚད་མའི་དགག་བྱ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། །ཁྱོད་རི་བོང་རྭ་ཚད་མའི་བསལ་བྱ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རི་བོང་རྭ་ཚད་མས་བསལ་བའི་ཕྱིར།

མ་གྲུབ་ན། དེ་ཆོས་ཅན། དེར་ཐལ། །ཁྱོད་རི་བོང་རྭ་མེད་པའི་ཕྱིར། ཁ་ཅིག་ན་རེ།
བྱས་པའི་བྱེ་བྲག་ཡིན་ན། བྱས་པའི་བྱེ་བྲག་གི་བྱེ་བྲག་ཡིན་པས་ཁྱབ་ཟེར་ན། བྱས་
པའི་བྱེ་བྲག་ཏུ་གྱུར་པའི་དངོས་པོ་ཆོས་ཅན། དེར་ཐལ། །དེའི་ཕྱིར། ཁྱབ་པ་ཁས། མ་
གྲུབ་ན། དེ་ཆོས་ཅན། དེར་ཐལ། །ཁྱོད་བྱས་པ་ཡིན། ཁྱོད་བྱས་པ་ལ་བདག་གཅིག་ཏུ་
འབྲེལ། ཁྱོད་མ་ཡིན་ཞིང་བྱས་པ་ཡང་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར།
རྟགས་དང་པོ་གཉིས་སླ། གསུམ་པ་མ་གྲུབ་ན། དེ་ཆོས་ཅན། དེར་ཐལ། བྱས་པའི་
དངོས་འབྲས་དེ་ཡང་ཁྱོད་མ་ཡིན་ཞིང་བྱས་པ་ཡིན། བྱས་པའི་བརྒྱུད་འབྲས་དེ་ཡང་
ཁྱོད་མ་ཡིན་ཞིང་བྱས་པ་ཡིན་པའི་ཕྱིར། འདོད་མི་ནུས་ཏེ། ཁྱོད་བྱས་པའི་བྱེ་བྲག་གི་
བྱེ་བྲག་ཏུ་སོང་བའི་རྟགས་གསུམ་རེ་རེ་ནས་མ་གྲུབ་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཁྱོད་མ་ཡིན་ཞིང་བྱས་པའི་བྱེ་བྲག་ཀྱང་ཡིན་པའི་གཞི་མཐུན་པ་དུ་མ་
མ་གྲུབ་པའི་ཕྱིར། ཁ་ཅིག་ན་རེ། མི་རྟག་པའི་སྤྱི་ཡིན་ན། སྐད་ཅིག་མའི་སྤྱི་ཡིན་པས་
ཁྱབ་ཟེར་ན། མཚོན་བྱ་ཆོས་ཅན། དེར་ཐལ། །དེའི་ཕྱིར། ཁྱབ་པ་ཁས། མ་གྲུབ་ན།
མཚོན་བྱ་ཆོས་ཅན། དེར་ཐལ། །མི་རྟག་པ་ཁྱོད་ཀྱི་བྱེ་བྲག་ཡིན་པའི་ཕྱིར། མ་གྲུབ་ན།
མི་རྟག་པ་ཆོས་ཅན། དེར་ཐལ། །ཁྱོད་མཚོན་བྱ་ཡིན། ཁྱོད་མཚོན་བྱ་ལ་བདག་གཅིག་
ཏུ་འབྲེལ། ཁྱོད་མ་ཡིན་ཞིང་མཚོན་བྱ་ཡང་ཡིན་པའི་གཞི་མཐུན་པ་དུ་མ་གྲུབ་པའི་
ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། སྐད་ཅིག་མའི་མཚོན་བྱ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། །སྐད་ཅིག་མ་ཁྱོད་ཀྱི་མཚན་ཉིད་ཡིན་པའི་
ཕྱིར་ཏེ། ཡུལ་ཅན་ཆུང་བ་ལས། སྐད་ཅིག་མ། མི་རྟག་པའི་མཚན་ཉིད། ཅེས་གསུངས་
པའི་ཕྱིར། རྟགས་ཕྱི་མ་གཉིས་སླ། རྩ་བར་འདོད་ན། དེ་ཆོས་ཅན། སྐད་ཅིག་མའི་སྤྱི་
མ་ཡིན་པར་ཐལ། །སྐད་ཅིག་མ་ཁྱོད་ཀྱི་བྱེ་བྲག་མ་ཡིན་པའི་ཕྱིར། མ་གྲུབ་ན། སྐད་
ཅིག་མ་ཆོས་ཅན། མཚོན་བྱའི་བྱེ་བྲག་མ་ཡིན་པར་ཐལ། །མཚོན་བྱ་མ་ཡིན་པའི་ཕྱིར།

དེས་ན། མི་རྟག་པའི་སྤྱི་དང༌། སྐད་ཅིག་མའི་སྤྱི་གཉིས་ལ་མུ་བཞི་ཡོད་དེ། མཚོན་བྱ་
དེ་མི་རྟག་པའི་སྤྱི་ཡིན་ལ་སྐད་ཅིག་མའི་སྤྱི་མ་ཡིན་པའི་མུ། མཚན་ཉིད་དེ་སྐད་ཅིག་
མའི་སྤྱི་ཡིན་ལ་མི་རྟག་པའི་སྤྱི་མ་ཡིན་པའི་མུ། སྤྱི་དེ་དེ་གཉིས་ཀ་ཡིན་པའི་མུ། རྟག་
པ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། ཁ་ཅིག་ན་རེ། ཤེས་བྱ་ཁྱོད་ཀྱི་བྱེ་
བྲག་ཡིན་ན། ཁྱོད་ཤེས་བྱའི་སྤྱི་ཡིན་པས་ཁྱབ་ཟེར་ན། རྟག་པར་རྟོགས་པའི་ཚད་མ་
བྱས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། ཤེས་བྱ་རྟག་པར་
རྟོགས་པའི་ཚད་མ་ཆོས་ཅན། བྱས་པའི་བྱེ་བྲག་ཡིན་པར་ཐལ། །བྱས་པ་དང་ངོ་བོ་
གཅིག་ཏུ་གྱུར་པའི་ཚད་མ་ཡིན་པའི་ཕྱིར། འདོད་མི་ནུས་ཏེ། ཤེས་བྱའི་སྤྱི་མེད་པའི་
ཕྱིར་ཏེ། ཤེས་བྱ་སྤྱི་ཁོ་ན་ཡིན་པའི་ཕྱིར། བྱས་པའི་སྤྱི་དང༌། མི་རྟག་པའི་སྤྱི་གཉིས་
ལ་མུ་བཞི་ཡོད་དེ། མི་རྟག་པ་དང་ཐ་དད་དེ་བྱས་པའི་སྤྱི་ཡིན་ལ་མི་རྟག་པའི་སྤྱི་མ་
ཡིན། བྱས་པ་དང་ཐ་དད་དེ་མི་རྟག་པའི་སྤྱི་ཡིན་ལ་བྱས་པའི་སྤྱི་མ་ཡིན། མཚོན་བྱ་དེ་
དེ་གཉིས་ཀ་ཡིན། ཀ་བ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། དངོས་མེད་ཀྱི་
སྤྱིའི་སྤྱི་དང༌། དངོས་མེད་ཀྱི་བྱེ་བྲག་གི་བྱེ་བྲག་གཉིས་ལ་མུ་བཞི་ཡོད་དེ། རྟེན་འབྲེལ་
དེ་སྔ་མ་ཡིན་ལ་ཕྱི་མ་མ་ཡིན་པའི་མུ། བུམ་པའི་ལྡོག་པ་དེ་ཕྱི་མ་ཡིན་ལ་སྔ་མ་མ་ཡིན་
པའི་མུ། རིགས་སྤྱི་དེ་དེ་གཉིས་ཀ་ཡིན་པའི་མུ། གཟུགས་དེ་དེ་གཉིས་ཀ་མ་ཡིན་པའི་
མུ་ཡིན་པའི་ཕྱིར། ཁ་ཅིག་ན་རེ། སྤྱིའི་སྤྱི་ཡིན་ན། བྱེ་བྲག་གི་བྱེ་བྲག་མ་ཡིན་པས་
ཁྱབ་ཟེར་ན། རྟག་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། རྟག་
པ་ཆོས་ཅན། དེར་ཐལ། སྤྱི་ཁྱོད་ཀྱི་བྱེ་བྲག་ཡིན་པའི་ཕྱིར། མ་གྲུབ་ན། སྤྱི་ཆོས་ཅན།
ཁྱོད་རྟག་པའི་བྱེ་བྲག་ཡིན་པར་ཐལ། ཁྱོད་རྟག་པ་ཡིན། ཞེས་སོགས་བྱེ་བྲག་སྒྲུབ་ཚུལ་
ལ་འཇུག །རྩ་བར་འདོད་ན། དེ་ཆོས་ཅན། བྱེ་བྲག་གི་བྱེ་བྲག་ཡིན་པར་ཐལ། ཁྱོད་བྱེ་
བྲག་ཡིན་ཞེས་སོགས་རིགས་འགྲེའོ། །དེས་ན་དེ་གཉིས་ལ་མུ་གསུམ་ཡོད་དོ། །བྱས་

པའི་བྱེ་བྲག་དང་དངོས་པོའི་བྱེ་བྲག་གཉིས་ལ་མུ་བཞི་ཡོད་དེ། དངོས་པོའི་འབྲས་བུ་དེ་
བྱས་པའི་བྱེ་བྲག་ཡིན་ལ་གཅིག་ཤོས་མ་ཡིན་པ། །བྱས་པའི་འབྲས་བུ་དེ་དངོས་པོའི་
བྱེ་བྲག་ཡིན་ལ་གཅིག་ཤོས་མ་ཡིན་པ་གཟུགས་དེ་དེ་གཉིས་ཀ་ཡིན་པ། །བུམ་པའི་
ལྡོག་པ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། ༈ །བཞི་པ་མཚན་མཚོན་གྱི་
རྣམ་གཞག་བཤད་པ་ལ་ལྔ། མཚན་མཚོན་གཉིས་ཀྱི་འཇོག་བྱེད། མཚན་མཚོན་གཞི་
གསུམ་གྱི་རང་བཞིན། དེ་དང་མཐུན་པའི་མཚོན་སྦྱོར། མཚན་མཚོན་གྱི་ཁྱབ་པ་སྒོ་
བརྒྱད་ཚད་མས་ངེས་རིམ་དང་བཅས་པ། མཚན་མཚོན་གྱི་སྟེང་དུ་དེ་གཉིས་ཡོད་མེད་
བཤད་པའོ། །དང་པོ་ནི།
མཚན་མཚོན་རྣམ་གཞག་འདི་ལྟ་སྟེ། །མཚན་ཉིད་གོ་བྱེད་ཡིན་པ་ཡོད། །
རྫས་ཡོད་ཆོས་གསུམ་ཚང་བའོ། །མཚོན་བྱ་གོ་བྱེད་ཡིན་པ་ཡོད། །
བཏགས་ཡོད་ཆོས་གསུམ་ཚང་བའོ།
ཞེས་པ་སྟེ། དོན་ནི། མཚན་མཚོན་གཉིས་ཀྱི་རྣམ་གཞག་ནི་འདི་ལྟ་སྟེ་བཤད་པར་
བྱའོ། །འདི་ལ་སོགས་པ་གོང་འོག་གི་འདི་ལྟ་སྟེ་ཞེས་པའི་གཞུང་རྣམས་སོ་སོའི་མདོར་
བསྟན་དུ་སྦྱར་དུ་རུང་ཡང་བསྡུས་དོན་མང་བས་ལོགས་སུ་མ་བཀོད་དོ། །མཚན་ཉིད་ཀྱི་
གོ་བྱེད་ཡིན་པ་ཡོད་དེ། རྫས་ཡོད་ཆོས་གསུམ་ཚང་བ་དེ་མཚན་ཉིད་ཀྱི་མཚད་ཉིད་དང་
གོ་བྱེད་དང་འཇོག་བྱེད་ཡིན་པའི་ཕྱིར། རྫས་ཡོད་ཀྱི་ཆོས་གསུམ་ནི། སྤྱིར་རྣམ་པར་
འཇོག་བྱེད་ཡིན་པ། རང་གི་མཚན་གཞིའི་སྟེང་དུ་གྲུབ་པ། རང་གི་མཚོན་བྱ་ལས་
གཞན་པའི་ཆོས་གཞན་གྱི་མཚན་ཉིད་མི་བྱེད་པའོ། །མཚོན་བྱའི་གོ་བྱེད་ཡིན་པ་ཡོད་
དེ། བཏགས་ཡོད་ཆོས་གསུམ་ཚང་བ་དེ་མཚོན་བྱའི་མཚན་ཉིད་དང་གོ་བྱེད་དང་
འཇོག་བྱེད་ཡིན་པའི་ཕྱིར། བཏགས་ཡོད་ཀྱི་ཆོས་གསུམ་ནི། སྤྱིར་རྣམ་པར་གཞག་བྱ་
ཡིན་པ། རང་གི་མཚན་གཞིའི་སྟེང་དུ་གྲུབ་པ། རང་གི་མཚན་ཉིད་ལས་གཞན་པའི་

ཆོས་གཞན་གྱི་མཚོན་བྱ་མི་བྱེད་པའོ། རྫས་ཡོད་ཆོས་གསུམ་མ་ཚང་བ་། མཚན་ཉིད་
མ་ཡིན་པའི་མཚན་ཉིད། བཏགས་ཡོད་ཆོས་གསུམ་མ་ཚང་བ། མཚོན་བྱ་མ་ཡིན་པའི་
མཚན་ཉིད། ཁ་ཅིག །སྤྱིར་མཚན་ཉིད་ཡིན་པ། རང་གི་མཚན་གཞིའི་སྟེང་དུ་གྲུབ་པ།
རང་གི་མཚོན་བྱ་ལས་གཞན་པའི་ཆོས་གཞན་གྱི་མཚན་ཉིད་མི་བྱེད་པ་དེ་རྫས་ཡོད་ཀྱི་
ཆོས་གསུམ་ཡིན་ཟེར་ན། རྫས་ཡོད་ཆོས་གསུམ་ཚང་བ་ཆོས་ཅན། མཚན་ཉིད་ཀྱི་
མཚན་ཉིད་མ་ཡིན་པར་ཐལ། །ཁྱོད་དང་མཚན་ཉིད་གཉིས་ལ་ཚད་མས་ངེས་རིམ་མ་
གྲུབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཚད་མས་ངེས་ནས་མཚན་
ཉིད་ཚད་མས་མ་ངེས་པའི་གང་ཟག་མེད་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཁྱོད་ཚད་མས་ངེས་ན་མཚན་ཉིད་ཚད་མས་ངེས་པས་ཁྱབ་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཁྱོད་ཀྱི་ཆོས་དང་པོ་དེ་ཚད་མས་ངེས་ན་མཚན་ཉིད་ཚད་མས་
ངེས་པས་ཁྱབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྤྱིར་མཚན་ཉིད་ཡིན་
པ་དེ་ཁྱོད་ཀྱི་ཆོས་དང་པོ་ཡིན་པ་གང་ཞིག །སྤྱིར་མཚན་ཉིད་ཚད་མས་ངེས་ན་མཚན་
ཉིད་ཚད་མས་ངེས་པས་ཁྱབ་པའི་ཕྱིར། རྟགས་དང་པོ་ཁས། གཉིས་པ་མ་གྲུབ་ན། དེར་
ཐལ། སྤྱིར་མཚན་ཉིད་རྟོགས་ན་མཚན་ཉིད་རྟོགས་པས་ཁྱབ་པའི་ཕྱིར། གཉིས་པ་
མཚན་མཚོན་གཞི་གསུམ་གྱི་རང་བཞིན་ནི།
གཞུང་ལུགས་རྣམས་ལས་གོ་བྱ་ལ། །གོ་བྱེད་མི་འཁྲུལ་བ་རུ་འཇུག །
གོ་ཆ་མཚན་གཞིའི་སྟེང་དུ་ནི། །གོ་བྱེད་ཀྱིས་ནི་འཁྲུལ་མེད་རྟོགས། །
མཚན་མཚོན་གཞི་གསུམ་རྣམ་གཞག་གསུམ།
ཞེས་པ་སྟེ། དོན་ནི། གཞུང་ལུགས་རྣམས་ལས། གོ་བྱ་མཚོན་བྱ་གང་ཡིན་པ་དེ་
ཉིད་ལ་གོ་བྱེད་མཚན་ཉིད་དེ་ཉིད་མི་འཁྲུལ་བ་རུ་འཇུག་པར་བཤད་པའི་རྒྱུ་མཚན་ཡོད་
དེ། གོ་བྱ་མཚོན་བྱ་དེ་ཉིད་རང་གི་མཚན་གཞིའི་སྟེང་དུ་ནི་ངེས་པ་ལ། །གོ་བྱེད་མཚན་

ཉིད་དེ་ཉིད་རང་གི་མཚན་གཞིའི་སྟེང་དུ་ངེས་བྱེད་ཀྱི་ཚད་མས་ནི་འཁྲུལ་མེད་དུ་རྟོགས་
པ་ལ་རག་ལས་པའི་ཕྱིར། དེ་ཡང་དོན་བྱེད་ནུས་པ་མཚན་ཉིད། དངོས་པོ་མཚོན་བྱ།
བུམ་པ་མཚན་གཞི་ཡིན་པས། གོ་བྱ་དངོས་པོ་མཚན་གཞི་བུམ་པའི་སྟེང་དུ་ངེས་པ་ལ།
གོ་བྱེད་དོན་བྱེད་ནུས་པ་མཚན་གཞི་བུམ་པའི་སྟེང་དུ་འཁྲུལ་མེད་དུ་རྟོགས་པ་ལ་རག་
ལས་པ་ཡིན་པའི་ཕྱིར་རོ། །རྒྱུ་མཚན་དེ་ལ་བརྟེན་ནས་བསྡུས་གཞུང་སོགས་སུ་མཚན་
ཉིད་དང་མཚོན་བྱ་དང་མཚན་གཞི་གསུམ་གྱི་རྣམ་གཞག་གསུངས་པ་ཡིན་ནོ། །མཚན་
ཉིད་ཀྱི་སྐབས་སུ་བབས་པའི་མཚོན་བྱ་མཚོན་པའི་གཞིར་དམིགས་པ། །མཚན་གཞིའི་
མཚན་ཉིད། གཞི་གྲུབ་ན། མཚན་གཞི་ཡིན་པས་ཁྱབ་སྟེ། དེ་གཉིས་དོན་གཅིག་ཡིན་
པའི་ཕྱིར། ཆོས་དེའི་བྱེ་བྲག་ཡིན་ན། ཆོས་དེའི་མཚན་གཞི་ཡིན་མི་དགོས་ཏེ།
གསེར་བུམ་དེ་བུམ་པའི་བྱེ་བྲག་ཡིན་ཀྱང༌། བུམ་པའི་མཚན་གཞི་མ་ཡིན་པའི་ཕྱིར།
མཚན་ཉིད་ཀྱི་སྐྱོན་ལ་དབྱེ་ན། མ་ཁྱབ་པའི་སྐྱོན། ཁྱབ་ཆེ་བའི་སྐྱོན། མཚན་གཞི་ལ་
མི་སྲིད་པའི་སྐྱོན་དང་གསུམ་ཡོད། མཚན་གཞི་རིམ་པ་བཞིན། བ་ལང་གི་མཚན་ཉིད་
དུ་ནོག་སོགས་འདུས་པའི་ཁྲ་བོ་བཞག་པའི་ཚེ། ནོག་སོགས་འདུས་པའི་ཁྲ་བོས་བ་ལང་
ལ་མ་ཁྱབ་པ་ལྟ་བུ་དང་པོ་དང་། བ་ལང་གི་མཚན་ཉིད་དུ་མགོ་ལྡན་བཞག་པའི་ཚེ།
མགོ་ལྡན་གྱིས་བ་ལང་ལ་ཁྱབ་ཆེ་བ་ལྟ་བུ་གཉིས་པ་དང༌། རྟ་བ་ལང་དུ་མཚོན་པ་ལ་ནོག་
སོགས་འདུས་པ་བཞག་པའི་ཚེ། ནོག་སོགས་འདུས་པ་རྟ་ལ་མི་སྲིད་པ་ལྟ་བུ་གསུམ་པ་
ཡིན་ནོ། །དེས་ན། མཚན་ཉིད་སྐྱོན་མེད་ལ་སྐྱོན་དེ་རྣམས་དང་བྲལ་བ་ཞིག་དགོས་
སོ། །གསུམ་པ་དེ་དང་མཐུན་པའི་མཚོན་སྦྱོར་ནི།
དེ་ཡི་ཚུལ་དང་རྗེས་མཐུན་པར། །བུམ་པ་མཚན་གཞི་དངོས་པོར་མཚོན། །
དོན་བྱེད་ནུས་པ་ཡིན་པའོ། །ཞེས་པའི་མཚན་མཚོན་སྦྱོར་བ་འཐད།
ཅེས་པ་སྟེ། དོན་ནི། དེ་ལྟར་མཚན་མཚོན་གཞི་གསུམ་གྱི་རྣམ་གཞག་གསུངས་

པ་དེ་ཡི་ཚུལ་དང་རྗེས་སུ་མཐུན་པར་མཚན་མཚོན་གྱི་སྦྱོར་བ་ནི། བུམ་པ་མཚན་གཞི།
དངོས་པོ་ཡིན་པར་མཚོན། དོན་བྱེད་ནུས་པ་ཡིན་པའོ། །ཞེས་པའི་མཚན་མཚོན་གྱི་
སྦྱོར་བ་དེ་མཚོན་སྦྱོར་རྣམ་དག་ཡིན་པ་འཐད་པ་ཡིན་ནོ། །ཁ་ཅིག་ན་རེ། ཙན་དན་ཀྱི་
ཀ་བ་མཚན་གཞི། ཀ་བ་ཡིན་པར་མཚོན། གདུང་འདེགས་ཀྱི་དོན་བྱེད་ནུས་པ་ཡིན་པ་
ཞེས་པའི་མཚོན་སྦྱོར་དེ་མཚོན་སྦྱོར་རྣམ་དག་ཡིན་ཟེར་ན། དེ་མི་འཐད་པར་ཐལ། ཙན་
དན་གྱི་ཀ་བ་ཀ་བའི་མཚན་གཞི་མ་ཡིན་པའི་ཕྱིར། མ་གྲུབ་ན། ཙན་དན་གྱི་ཀ་བ་ཆོས་
ཅན། ཁྱོད་ཚད་མས་ངེས་ནས་ཀ་བ་ཚད་མས་མ་ངེས་པའི་གང་ཟག་ཡོད་པར་ཐལ། ཁྱོད་
ཀ་བའི་མཚན་གཞི་ཡིན་པའི་ཕྱིར། ཁྱབ་སྟེ། ཁྱོད་ཆོས་དེའི་མཚན་གཞི་ཡིན་ན། །
ཁྱོད་ཚད་མས་ངེས་ནས་ཆོས་དེ་ཚད་མས་མ་ངེས་པའི་གང་ཟག་ཡོད་དགོས་པའི་ཕྱིར།
འདོད་ན། ཙན་དན་གྱི་ཀ་བ་ཚད་མས་ངེས་ནས་ཀ་བ་ཚད་མས་མ་ངེས་པའི་གང་ཟག་
མེད་པར་ཐལ། ཙན་དན་གྱི་ཀ་བ་ཚད་མས་ངེས་པའི་གང་ཟག་ཡིན་ན། ཀ་བ་ཚད་མས་
ངེས་པའི་གང་ཟག་ཡིན་དགོས་པའི་ཕྱིར། མ་གྲུབ་ན། དེར་ཐལ། ཙན་དན་གྱི་ཀ་བ་
ཚད་མས་ངེས་པའི་གང་ཟག་ཡིན་ན། ཙན་དན་གྱི་ཀ་བ་ཀ་བར་ཚད་མས་ངེས་པའི་གང་
ཟག་ཡིན་དགོས་པའི་ཕྱིར། མ་གྲུབ་ན། དེར་ཐལ། ཙན་དན་གྱི་ཀ་བ་ཚད་མས་ངེས་
པའི་གང་ཟག་ཡིན་ན། ཙན་དན་གྱི་ཀ་བ་ཙན་དན་གྱི་ཀ་བར་ཚད་མས་ངེས་པའི་གང་
ཟག་ཡིན་དགོས་པའི་ཕྱིར། མ་གྲུབ་ན། ཙན་དན་གྱི་ཀ་བ་ཆོས་ཅན། ཁྱོད་ཚད་མས་
ངེས་པའི་གང་ཟག་ཡིན་ན། ཁྱོད་ཁྱོད་དུ་ཚད་མས་ངེས་པའི་གང་ཟག་ཡིན་དགོས་པར་
ཐལ། ཁྱོད་ཙན་དན་གྱི་ཀ་བའི་ལྡོག་པ་ཡིན་པའི་ཕྱིར། མ་གྲུབ་ན། ཙན་དན་གྱི་ཀ་བ་
ཆོས་ཅན། ཁྱོད་ཁྱོད་ཀྱི་ལྡོག་པ་ཡིན་པར་ཐལ། ཁྱོད་གཞི་གྲུབ་པའི་ཕྱིར། དེས་ན།
ཙན་དན་གྱི་གདུང་འདེགས་ཀྱི་དོན་བྱེད་ནུས་པ་ཀ་བ་ཡིན་པར་མི་ཤེས་ཤིང་།གདུང་
འདེགས་ཀྱི་དོན་བྱེད་ནུས་པ་ཀ་བའི་མཚན་ཉིད་དུ་མི་ཤེས་པའི་རྒོལ་བ་ལ། ཙན་དན་

གྱི་གདུང་འདེགས་ཀྱི་དོན་བྱེད་ནུས་པ་མཚན་གཞི །ཀ་བ་ཡིན་པར་མཚོན། གདུང་
འདེགས་ཀྱི་དོན་བྱེད་ནུས་པ་ཡིན་པ། ཞེས་པའི་མཚོན་སྦྱོར་འདི་འགོད་པར་བྱ་བ་ཡིན་
ནོ། །རྣམ་འགྲེལ་དུ་མཚན་ཉིད་ལ་དོན་དང༌། མཚོན་བྱ་ལ་ཐ་སྙད་ཅེས་གསུངས་པ་དང་།
ཆོས་གཅིག་ལ་ལྟོས་པའི་དོན་དང་ཐ་སྙད་ཅེས་པ་དང་མིང་དང་དོན་ཞེས་པའི་མིང་དོན་
གྱི་ཁྱད་པར་ནི། དོན་དེ་གོ་སླ་ཞིང་དེ་ལ་ལྟོས་ཏེ་ཐ་སྙད་དང་མིང་དེ་གོ་དཀའ་བ་ཞིག་
ངེས་པར་དགོས་ཏེ། དོན་དེ་བློ་ལ་འཆར་ཡང་དེ་ལ་ཐ་སྙད་ཅི་འདོགས་མི་ཤེས་པའི་
ངོར། དོན་འདི་འདྲའི་རིགས་ལ་མིང་གི་ཐ་སྙད་འདི་ལྟར་ཟེར་རོ་ཞེས་བརྡ་སྦྱོར་ཞིང་
མཚོན་སྦྱོར་བྱེད་དགོས་པའི་ཕྱིར་རོ། །དེ་ཡང་ལྟོ་ལྡིར་ཞབས་ཞུམ་ཆུ་སྐོར་གྱི་དོན་བྱེད་
ནུས་པ་བློ་ལ་ངེས་ཟིན་ཀྱང་། དེའི་མིང་འདོགས་བུམ་པ་ཞེས་པ་འདི་ཉིད་ལ་རྨོངས་
པའི་གང་ཟག་ལ། ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་བུམ་པའི་འཇོག་
བྱེད་དུ་སྨྲས་པ་ན། ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་ལ་བུམ་པའོ་སྙམ་
པའི་མིང་དོན་གྱི་འབྲེལ་བ་ཤེས་ནུས་པའི་ཕྱིར་རོ། །ལྟོ་ལྡིར་ཞབས་ཞུམ་ཆུ་སྐྱོར་གྱི་
དོན་བྱེད་ནུས་པ་བློ་ལ་ངེས་ཟིན་ནས་བུམ་པ་ཚད་མས་མ་ངེས་པའི་གང་ཟག་ལ། གསེར་
གྱི་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་མཚན་གཞི། བུམ་པ་ཡིན་པར་
མཚོན། ལྟོ་ལྟིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་ཡིན་པ་ཞེས་པའི་མཚོན་སྦྱོར་
བཀོད་དགོས་སོ། །དེ་ལྟར་དུ་མཚོན་སྦྱོར་བཀོད་པ་ལ་ཆོས་ཅན། དགོས་པ་ཡོད་དེ།
གསེར་གྱི་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་བུམ་པ་ཡིན་པར་ཤེས་པ་དང༌།
ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་དང༌། བུམ་པ་གཉིས་ཀྱི་མཚན་མཚོན་
གྱི་འབྲེལ་བ་དང་། མིང་དོན་གྱི་འབྲེལ་པ་ཤེས་པའི་དགོས་པ་ཡོད་པའི་ཕྱིར་རོ། །བཞི་
པ་མཚན་མཚོན་གྱི་ཁྱབ་པ་སྒོ་བརྒྱད་ཚད་མས་ངེས་རིམ་དང་བཅས་པ་ནི།
ཡོངས་གྲགས་ཁྱབ་མཉམ་སྒོ་གཉིས་དང་། །ལྡོག་ཁྱབ་གཉིས་དང་སྒོ་བཞི་དགོས། །

མཚན་མཚོན་སྒོ་བཞི་ཡིན་ཞེས་གྲགས། །མཚོན་བྱ་མཚན་གཞིའི་སྟེང་དུ་ནི། །
མཚན་ཉིད་ཀྱིས་ནི་ངེས་པར་བྱེད།
ཅེས་པ་སྟེ། དོན་ནི། ཁྱོད་དང་ཆོས་དེ་གཉིས་མཚན་མཚོན་ཡིན་ན། ཁྱོད་དང་
ཆོས་དེ་གཉིས་ལ་ཡིན་ན་ཡིན་ཁྱབ་མཉམ་དང༌།ཡོད་ན་ཡོད་ཁྱབ་མཉམ་སྟེ་ཡོངས་
གྲགས་ཀྱི་ཁྱབ་མཉམ་སྒོ་གཉིས་དང༌། མ་ཡིན་ན་མ་ཡིན་ཁྱབ་མཉམ་དང༌། མེད་ན་མེད་
ཁྱབ་མཉམ་གྱི་ལྡོག་ཁྱབ་གཉིས་དང་ཁྱབ་པ་ཡ་བརྒྱད་དམ་ཆ་སྒོ་བཞི་གྲུབ་དགོས་པ་ཡིན་
ཞིང༌། དེ་ལྟར་བཤད་པའི་ཁྱབ་པ་ཡ་བརྒྱད་དམ་ཆ་བཞི་པོ་དེ་ལ་མཚན་མཚོན་གྱི་ཁྱབ་
པ་སྒོ་བརྒྱད་དམ་སྒོ་བཞི་ཡིན་ཞེས་མཁས་པ་རྣམས་ལ་ཡོངས་སུ་གྲགས་སོ། །དེ་ཡང་
དངོས་པོ་དང་དོན་བྱེད་ནུས་པ་གཉིས་ལ་མཚོན་ན། དངོས་པོ་ཡིན་ན། དོན་བྱེད་ནུས་
པ་ཡིན་པས་ཁྱབ་པ་དང་། དོན་བྱེད་ནུས་པ་ཡིན་ན། དངོས་པོ་ཡིན་པས་ཁྱབ་པ་སྟེ་
ཡིན་ཁྱབ་མཉམ་གཉིས་དང༌། དངོས་པོ་ཡོད་ན། དོན་བྱེད་ནུས་པ་ཡོད་པས་ཁྱབ་པ་
དང༌། དོན་བྱེད་ནུས་པ་ཡོད་ན། དངོས་པོ་ཡོད་པས་ཁྱབ་པ་སྟེ་ཡོད་ཁྱབ་མཉམ་གཉིས་
དང༌། དངོས་པོ་མ་ཡིན་ན། དོན་བྱེད་ནུས་པ་མ་ཡིན་པས་ཁྱབ་པ་དང༌། དོན་བྱེད་ནུས་
པ་མ་ཡིན་ན། དངོས་པོ་མ་ཡིན་པས་ཁྱབ་པ་སྟེ་མ་ཡིན་ཁྱབ་མཉམ་གཉིས་དང༌། དངོས་
པོ་མེད་ན། དོན་བྱེད་ནུས་པ་མེད་པས་ཁྱབ་པ་དང༌། དོན་བྱེད་ནུས་པ་མེད་ན། དངོས་
པོ་མེད་པས་ཁྱབ་པ་སྟེ་མེད་ཁྱབ་མཉམ་གཉིས་དང་མཚན་མཚོན་གྱི་ཁྱབ་པ་སྒོ་བརྒྱད་དོ། །
ཚད་མས་ངེས་རིམ་ནི། མཚོན་བྱ་དངོས་པོ་དེ་ཉིད་མཚན་གཞི་བུམ་པའི་སྟེང་དུ་ནི་
མཚན་ཉིད་དོན་བྱེད་ནུས་པ་དེ་ཉིད་ངེས་བྱེད་ཀྱིས་ནི་ངེས་པར་བྱེད་དགོས་ཏེ། བུམ་པ་
དངོས་པོར་ཚད་མས་ངེས་པ་ལ་བུམ་པ་དོན་བྱེད་ནུས་པར་ཚད་མས་ངེས་པ་སྔོན་དུ་འགྲོ་
དགོས་པའི་ཕྱིར། དེས་ན། མཚན་མཚོན་གཉིས་ཀྱི་ནང་ནས་མཚན་ཉིད་དེ་གོ་སླ་ཞིང་།
དེ་ལ་ལྟོས་ཏེ་མཚོན་བྱ་དེ་གོ་དཀའ་བ་ཞིག་དགོས་སོ། །ལྔ་པ་མཚན་མཚོན་གྱི་སྟེང་དུ་

དེ་གཉིས་ཡོད་མེད་བཤད་པ་ནི།
གཞི་དེ་མཚོན་བྱ་ཡིན་པའི་སྟེང་། །མཚན་ཉིད་ཇི་ཙམ་བརྩེགས་ཀྱང་ཡོད། །
མཚོན་བྱ་བཏགས་ཡོད་གཉིས་ཀ་མེད། །གཞི་དེ་མཚན་ཉིད་ཡིན་པའི་སྟེང་། །
བཏགས་ཡོད་ཇི་ཙམ་བརྩེགས་ཀྱང་ཡོད། །མཚན་ཉིད་རྫས་ཡོད་གཉིས་ཀ་མེད། །
ཡུལ་གྱི་མཚན་ཉིད་བློས་རིག་སོགས། །རྣམ་གྲངས་སློབ་དཔོན་ངག་ལས་ཤེས།
ཞེས་པ་སྟེ། དོན་ནི། གཞི་དེ་དངོས་པོ་ལྟ་བུ་མཚོན་བྱ་ཡིན་པའི་སྟེང་དུ་ནི་ཁྱོད་ཀྱི་
མཚན་ཉིད་ཀྱི་མཚན་ཉིད་ཅེས་སོགས་ཇི་ཙམ་བརྩེགས་ཀྱང་ཡོད་ལ། །དེའི་སྟེང་དུ་ཁྱོད་
ཀྱི་མཚོན་བྱ་དང་བཏགས་ཡོད་ཆོས་གསུམ་ཚང་བ་གཉིས་ཀ་མེད་དེ། མཚོན་བྱ་ཡིན་
ན། ཁྱོད་ཀྱི་མཚན་ཉིད་ཀྱི་མཚན་ཉིད་ཅེས་སོགས་ཇི་ཙམ་བརྩེགས་ཀྱང་ཡོད་པས་ཁྱབ།
མཚོན་བྱ་ཡིན་ན། ཁྱོད་ཀྱི་མཚོན་བྱ་དང་ཁྱོད་ཀྱི་བཏགས་ཡོད་ཆོས་གསུམ་ཚང་བ་
གཉིས་ཀ་མེད་པས་ཁྱབ་པའི་ཕྱིར། དེས་ན། དངོས་པོའི་རྫས་ཡོད་ཆོས་གསུམ་ཚང་བ།
དངོས་པོའི་མཚན་ཉིད་ཀྱི་མཚན་ཉིད། དངོས་པོའི་མཚན་ཉིད་ཀྱི་རྫས་ཡོད་ཆོས་གསུམ་
ཚང་བ། དངོས་པོའི་མཚན་ཉིད་ཀྱི་མཚན་ཉིད་ཀྱི་མཚན་ཉིད། དངོས་པོའི་མཚན་ཉིད་
ཀྱི་མཚན་ཉིད་ཀྱི་རྫས་ཡོད་ཆོས་གསུམ་ཚང་བ། དངོས་པོའི་མཚན་ཉིད་ཀྱི་མཚན་ཉིད་
ཀྱི་མཚན་ཉིད་ཀྱི་མཚན་ཉིད། དངོས་པོའི་མཚན་ཉིད་ཀྱི་མཚན་ཉིད་ཅེས་ཇི་ཙམ་བརྩེགས་
པ་རྣམས་ལ་རིགས་འགྲེའོ། །དངོས་པོའི་རྫས་ཡོད་ཆོས་གསུམ་ཚང་བའི་བཏགས་ཡོད་
ཆོས་གསུམ་ཚང་བ་། དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་མཚན་
ཉིད། །དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་རྫས་ཡོད་ཆོས་གསུམ་
ཚང་བ། དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་ཀྱི་མཚན་
ཉིད། གཞི་དེ་དོན་བྱེད་ནུས་པ་ལྟ་བུ་མཚན་ཉིད་ཡིན་པའི་སྟེང་དུ་ནི་ཁྱོད་ཀྱི་བཏགས་
ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བ་ཞེས་སོགས་ཇི་ཙམ་བརྩེགས་

ཀྱང་ཡོད་ལ། །དེའི་སྟེང་དུ་ཁྱོད་ཀྱི་མཚན་ཉིད་དང་རྫས་ཡོད་ཆོས་གསུམ་ཚང་བ་གཉིས་
ཀ་མེད་དེ། མཚན་ཉིད་ཡིན་ན། ཁྱོད་ཀྱི་བཏགས་ཡོད་ཆོས་གསུམ་ཚང་བའི་བཏགས་
ཡོད་ཆོས་གསུམ་ཚང་བ་ཞེས་སོགས་ཇི་ཙམ་བརྩེགས་ཀྱང་ཡོད་པས་ཁྱབ། མཚན་ཉིད་
ཡིན་ན། ཁྱོད་ཀྱི་མཚན་ཉིད་དང་ཁྱོད་ཀྱི་རྫས་ཡོད་ཆོས་གསུམ་ཚང་བ་གཉིས་ཀ་མེད་
པས་ཁྱབ་པའི་ཕྱིར། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་། དོན་བྱེད་
ནུས་པའི་མཚོན་བྱའི་མཚན་ཉིད། དོན་བྱེད་ནུས་པའི་བཏགས་ཡོད་ཆོས་གསུམ་ཚང་
བའི་བཏགས་ཡོད་ཆོས་གསུམ་ཚང་བ་། དོན་བྱེད་ནུས་པའི་བཏགས་ཡོད་ཆོས་གསུམ་
ཚང་བའི་མཚོན་བྱའི་མཚན་ཉིད། དོན་བྱེད་ནུས་པའི་བཏགས་ཡོད་ཆོས་གསུམ་ཚང་
བའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བ་།དོན་བྱེད་
ནུས་པའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བའི་མཚོན་
བྱའི་མཚན་ཉིད། དོན་བྱེད་ནུས་པའི་མཚོན་བྱའི་རྫས་ཡོད་ཆོས་གསུམ་ཚང་བ་། དོན་
བྱེད་ནུས་པའི་མཚོན་བྱའི་མཚན་ཉིད་ཀྱི་མཚན་ཉིད། དོན་བྱེད་ནུས་པའི་མཚོན་བྱའི་
རྫས་ཡོད་ཆོས་གསུམ་ཚང་བའི་མཚོན་བྱའི་རྫས་ཡོད་ཆོས་གསུམ་ཚང་བ་། དོན་བྱེད་
ནུས་པའི་མཚོན་བྱའི་རྫས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་ཀྱི་མཚན་
ཉིད། དེ་སོགས་གཞན་ལ་རིགས་འགྲེའོ། །མཚོན་བྱ་ཡིན་ན། ཁྱོད་ཀྱི་རྫས་ཡོད་ཆོས་
གསུམ་ཚང་བ་། ཁྱོད་ཀྱི་མཚན་ཉིད་ཀྱི་མཚན་ཉིད་དང༌། མཚན་ཉིད་ཡིན་ན། ཁྱོད་ཀྱི་
བཏགས་ཡོད་ཆོས་གསུམ་ཚང་བ། ཁྱོད་ཀྱི་མཚོན་བྱའི་མཚན་ཉིད་ཡིན་པས་ཁྱབ་བོ། །
ཡུལ་གྱི་མཚན་ཉིད་ཡོད་དེ། བློས་རིག་པར་བྱ་བ་དེ་དེ་ཡིན་པའི་ཕྱིར། སོགས་ཁོངས་
ནས་ཐོན་པ་དབྱེ་བ་དང༌། མིང་གི་རྣམ་གྲངས་རྣམས་སོ་སོའི་སློབ་དཔོན་མཁས་པའི་
ངག་ལས་ཤེས་པར་བྱ་དགོས་སོ། །ཁོ་ན་རེ། དངོས་པོ་ཆོས་ཅན། ཁྱོད་ཀྱི་རྫས་ཡོད་
ཆོས་གསུམ་ཚང་བ་ཁྱོད་ཀྱི་མཚན་ཉིད་ཀྱི་མཚན་ཉིད་ཡིན་པར་ཐལ། །ཁྱོད་མཚོན་བྱ་

ཡིན་པའི་ཕྱིར། ཁྱབ་པ་ཁས འདོད་ན། དངོས་པོའི་རྫས་ཡོད་ཆོས་གསུམ་ཚང་བ་
མཚན་ཉིད་ཡིན་པར་ཐལ། །དེ་དངོས་པོའི་མཚན་ཉིད་ཀྱི་མཚན་ཉིད་ཡིན་པའི་ཕྱིར།
འདོད་ན། དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱ་ཡོད་པར་ཐལ། །
འདོད་པའི་ཕྱིར། འདོད་ན་དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་
མཚན་ཉིད་ཡོད་པར་ཐལ། །འདོད་པའི་ཕྱིར། འདོད་ན། དངོས་པོའི་རྫས་ཡོད་ཆོས་
གསུམ་ཚང་བའི་མཚོན་བྱའི་མཚན་ཉིད་ཡིན་པར་ཐལ། །དེ་ཡོད་པའི་ཕྱིར། ཟེར་ན་མ་
ཁྱབ། འདོད་ན། དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་
ཆོས་ཅན། མཚན་ཉིད་མ་ཡིན་པར་ཐལ། མཚོན་བྱ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དངོས་པོའི་རྫས་ཡོད་ཆོས་གསུམ་ཚང་བའི་མཚོན་བྱའི་རྫས་
ཡོད་ཆོས་གསུམ་ཚང་བའི་མཚོན་བྱ་ཡིན་པའི་ཕྱིར། མ་གྲུབ་ན། དངོས་པོའི་རྫས་ཡོད་
ཆོས་གསུམ་ཚང་བའི་མཚོན་བྱ་ཆོས་ཅན།ཁྱོད་ཀྱི་མཚན་ཉིད་དེ་ཁྱོད་ཀྱི་རྫས་ཡོད་
ཆོས་གསུམ་ཚང་བའི་མཚོན་བྱ་ཡིན་པར་ཐལ། ཁྱོད་མཚོན་བྱ་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། དངོས་པོའི་རྫས་ཡོད་ཆོས་གསུམ་ཚང་བའི་བཏགས་ཡོད་
ཆོས་གསུམ་ཚང་བའི་མཚོན་བྱ་ཡིན་པའི་ཕྱིར། མ་གྲུབ་ན། དངོས་པོའི་རྫས་ཡོད་ཆོས་
གསུམ་ཚང་བ་ཆོས་ཅན། ཁྱོད་ཀྱི་མཚོན་བྱ་དེ་ཁྱོད་ཀྱི་བཏགས་ཡོད་ཆོས་གསུམ་ཚང་
བའི་མཚོན་བྱ་ཡིན་པར་ཐལ། ཁྱོད་མཚན་ཉིད་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཁྱོད་དངོས་པོའི་མཚན་ཉིད་ཀྱི་མཚན་ཉིད་མ་ཡིན་པའི་ཕྱིར། ཁ་ཅིག་
ན་རེ། དོན་བྱེད་ནུས་པ་ཆོས་ཅན། ཁྱོད་ཀྱི་བཏགས་ཡོད་ཆོས་གསུམ་ཚང་བའི་
བཏགས་ཡོད་ཆོས་གསུམ་ཚང་བ་ཡོད་པར་ཐལ། །མཚན་ཉིད་ཡིན་པའི་ཕྱིར། ཁྱབ་སྟེ།
གཞི་དེ་མཚན་ཉིད་ཡིན་པའི་སྟེང༌། །བཏགས་ཡོད་ཇི་ཙམ་བརྩེགས་ཀྱང་ཡོད། ཅེས་
གསུངས་པའི་ཕྱིར། འདོད་ན། དེ་མེད་པར་ཐལ། དེ་དོན་བྱེད་ནུས་པའི་བཏགས་ཡོད་

ཆོས་གསུམ་ཚང་བའི་མཚོན་བྱའི་མཚན་ཉིད་མ་ཡིན་པའི་ཕྱིར་ཏེ། དོན་བྱེད་ནུས་པའི་
བཏགས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་མེད་པའི་ཕྱིར་ཏེ། དོན་བྱེད་
ནུས་པའི་བཏགས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་དེ་མཚན་ཉིད་མ་
ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དོན་བྱེད་ནུས་པའི་བཏགས་ཡོད་ཆོས་
གསུམ་ཚང་བའི་མཚོན་བྱའི་མཚན་ཉིད་ཆོས་ཅན། མཚན་ཉིད་མ་ཡིན་པར་ཐལ། །
མཚོན་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དོན་བྱེད་ནུས་པའི་
བཏགས་ཡོད་ཆོས་གསུམ་ཚང་བའི་མཚོན་བྱའི་རྫས་ཡོད་ཆོས་གསུམ་ཚང་བའི་མཚོན་
བྱ་ཡིན་པའི་ཕྱིར། མ་གྲུབ་ན། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བའི་
མཚོན་བྱ་ཆོས་ཅན། ཁྱོད་ཀྱི་མཚན་ཉིད་དེ་ཁྱོད་ཀྱི་རྫས་ཡོད་ཆོས་གསུམ་ཚང་བའི་
མཚོན་བྱ་ཡིན་པར་ཐལ། ཁྱོད་མཚོན་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་
གསུམ་ཚང་བའི་མཚོན་བྱ་ཡིན་པའི་ཕྱིར། མ་གྲུབ་ན། དོན་བྱེད་ནུས་པའི་བཏགས་
ཡོད་ཆོས་གསུམ་ཚང་བ་ཆོས་ཅན། ཁྱོད་ཀྱི་མཚོན་བྱ་དེ་ཁྱོད་ཀྱི་བཏགས་ཡོད་ཆོས་
གསུམ་ཚང་བའི་མཚོན་བྱ་ཡིན་པར་ཐལ། ཁྱོད་མཚན་ཉིད་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། དོན་བྱེད་ནུས་པའི་མཚོན་བྱའི་མཚན་ཉིད་ཡིན་པའི་ཕྱིར། མ་
གྲུབ་ན། དོན་བྱེད་ནུས་པ་ཆོས་ཅན། ཁྱོད་ཀྱི་བཏགས་ཡོད་ཆོས་གསུམ་ཚང་བ་ཁྱོད་
ཀྱི་མཚོན་བྱའི་མཚན་ཉིད་ཡིན་པར་ཐལ། །ཁྱོད་མཚན་ཉིད་ཡིན་པའི་ཕྱིར་ཏེ། དངོས་
པོའི་མཚན་ཉིད་ཡིན་པའི་ཕྱིར་ཏེ། བྱང་བློ་རྟགས་ལས། དོན་བྱེད་ནུས་པ། དངོས་པོའི་
མཚན་ཉིད། ཅེས་གསུངས་པའི་ཕྱིར། ཁ་ཅིག་ན་རེ། བཏགས་ཡོད་ཆོས་གསུམ་ཚང་
བའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བའི་ལྡོག་པ་
དང་ཡིན་ཁྱབ་མཉམ་ཡིན་ན། མཚན་ཉིད་ཡིན་པས་ཁྱབ་ཟེར་ན། བཏགས་ཡོད་ཆོས་

གསུམ་ཚང་བའི་བཏགས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་ཆོས་ཅན། །
དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། བཏགས་
ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་
ཚང་བའི་ལྡོག་པ་ཡིན་ན། །ཁྱོད་ཡིན་པས་ཁྱབ། ཁྱོད་ཡིན་ན། བཏགས་ཡོད་ཆོས་
གསུམ་ཚང་བའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བའི་
ལྡོག་པ་ཡིན་པས་ཁྱབ་པའི་ཕྱིར། དང་པོ་མ་གྲུབ་ན། བཏགས་ཡོད་ཆོས་གསུམ་ཚང་
བའི་བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བ་ཆོས་ཅན། ཁྱོད་
ཀྱི་ལྡོག་པ་ཡིན་ན། བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་
བའི་མཚོན་བྱའི་མཚན་ཉིད་ཡིན་པས་ཁྱབ་པར་ཐལ། །ཁྱོད་བཏགས་ཡོད་ཆོས་གསུམ་
ཚང་བའི་བཏགས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་ཡིན་པའི་ཕྱིར།
མ་གྲུབ་ན། བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བ་ཆོས་
ཅན། ཁྱོད་ཀྱི་བཏགས་ཡོད་ཆོས་གསུམ་ཚང་བ་ཁྱོད་ཀྱི་མཚོན་བྱའི་མཚན་ཉིད་ཡིན་
པར་ཐལ། ཁྱོད་མཚན་ཉིད་ཡིན་པའིཕྱིར། །གཉིས་པ་མ་གྲུབ་ན། དེའི་རིགས་འགྲེས་
ཀྱིས་ངེས་སླ། རྩ་བར་འདོད་ན། དེ་ཆོས་ཅན། མཚན་ཉིད་མ་ཡིན་པར་ཐལ། མཚོན་བྱ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་མཚན་ཉིད་ཡོད་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། བཏགས་ཡོད་ཆོས་གསུམ་ཚང་བའི་
བཏགས་ཡོད་ཆོས་གསུམ་ཚང་བའི་མཚོན་བྱའི་རྫས་ཡོད་ཆོས་གསུམ་ཚང་བ་དེ་ཁྱོད་
ཀྱི་མཚན་ཉིད་ཡིན་པའི་ཕྱིར། མ་གྲུབ་ན། བཏགས་ཡོད་ཆོས་གསུམ་ཚང་བའི་བཏགས་
ཡོད་ཆོས་གསུམ་ཚང་བའི་མཚོན་བྱ་ཆོས་ཅན། ཁྱོད་ཀྱི་རྫས་ཡོད་ཆོས་གསུམ་ཚང་བ་
དེ་ཁྱོད་ཀྱི་མཚན་ཉིད་ཀྱི་མཚན་ཉིད་ཡིན་པར་ཐལ། །ཁྱོད་མཚོན་བྱ་ཡིན་པའི་ཕྱིར། ཁ་
ཅིག་ན་རེ། དངོས་པོའི་ལྡོག་པ་དང་ཡིན་ཁྱབ་མཉམ་ཡིན་ན། མཚོན་བྱ་ཡིན་པས་ཁྱབ་

ཟེར་ན། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་ཆོས་ཅན། དེར་ཐལ། །
དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། ཁྱོད་ཡིན་ན། དངོས་
པོའི་ལྡོག་པ་ཡིན་པས་ཁྱབ། དངོས་པོའི་ལྡོག་པ་ཡིན་ན། ཁྱོད་ཡིན་པས་ཁྱབ་པའི་
ཕྱིར། རྟགས་གཉིས་སླ། འདོད་ན། དེ་ཆོས་ཅན། མཚོན་བྱ་མ་ཡིན་པར་ཐལ། །མཚན་
ཉིད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དོན་བྱེད་ནུས་པའི་མཚོན་
བྱའི་མཚན་ཉིད་ཡིན་པའི་ཕྱིར། རང་རེས། ཚད་མས་དམིགས་པའི་མཚོན་བྱ་ཡིན་ན།
ཡོད་པའི་ལྡོག་པ་ཡིན་པས་ཁྱབ་ཅེས་པ་ལ། ཁོ་ན་རེ། བུམ་པ་ཆོས་ཅན། དེར་ཐལ།
དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེར་ཐལ། ཚད་མས་རྟོགས་པའི་
མཚོན་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྣམ་མཁྱེན་གྱིས་
རྟོགས་པའི་མཚོན་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། མཚོན་བྱ་ཡིན་པའི་
ཕྱིར། ཟེར་ན་མ་ཁྱབ། ཁོ་ན་རེ། །ཁྱབ་སྟེ། མཚོན་བྱ་ཡིན་ན་རྣམ་མཁྱེན་གྱིས་རྟོགས་
པའི་མཚོན་བྱ་ཡིན་དགོས་པའི་ཕྱིར་ཏེ། ཆོས་ཡིན་ན་རྣམ་མཁྱེན་གྱིས་རྟོགས་པའི་
ཆོས་ཡིན་དགོས་པའི་ཕྱིར་ཏེ། རྣམ་མཁྱེན་གྱིས་མ་རྟོགས་པའི་ཆོས་མེད་པའི་ཕྱིར་
ཟེར། དངོས་པོའི་ལྡོག་པ་དང་ཡིན་ཁྱབ་མཉམ་དང༌། མཚན་ཉིད་གཉིས་ལ་མུ་བཞི་ཡོད་
དེ། དོན་བྱེད་ནུས་པའི་མཚོན་བྱ་དེ་སྔ་མ་ཡིན་ལ་ཕྱི་མ་མ་ཡིན་པ། དོན་བྱེད་ནུས་པ་
དེ་ཕྱི་མ་ཡིན་ལ་སྔ་མ་མ་ཡིན་པ། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་
དེ་གཉིས་ཀ་ཡིན་པ། ཤེས་པ་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། དེ་བཞིན་
དུ་དངོས་པོའི་ལྡོག་པ་དང་ཡིན་ཁྱབ་མཉམ་དང༌། མཚོན་བྱ་གཉིས་ལ་མུ་བཞི་ཡོད་པའི་
ཚུལ་ཡང་ཤེས་པར་བྱའོ། །དེས་ན། ཆོས་དེ་དང་ཐ་དད་ལས་ལོག་པའི་ཆོས་སུ་
དམིགས་པ། །ཆོས་དེའི་ལྡོག་པའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་
དབྱེ་ན། རང་ལྡོག །གཞི་ལྡོག །དོན་ལྡོག་དང་གསུམ། གཞི་གྲུབ་ན་ཁྱོད་ཁྱོད་ཀྱི་ལྡོག་

པ་དང་། ཁྱོད་ཁྱོད་ཀྱི་རང་ལྡོག་གཉིས་ཀ་ཡིན་པས་ཁྱབ། མཚོན་བྱ་ཡིན་ན། ཁྱོད་ཀྱི་
ལྡོག་པ་གསུམ་ཀ་ཡོད་པས་ཁྱབ། མཚན་ཉིད་ཡིན་ན། ཁྱོད་ཀྱི་རང་ལྡོག་དང་གཞི་ལྡོག་
གཉིས་ཡོད་པས་ཁྱབ། ཡིན་པ་མི་སྲིད་པའི་ཆོས་རྣམས་ལ་རང་ལྡོག་ལས་གཞན་མེད་
དོ། །རྣམ་མཁྱེན་དང་ཐ་དད་ལས་ལོག་པའི་ཆོས་སུ་དམིགས་པ། །རྣམ་ཁྱེན་གྱི་ལྡོག་
པའི་མཚན་ཉིད། དེ་ལ་དབྱེ་ན་གསུམ་ཡོད་དེ། རྣམ་མཁྱེན་དེ་རྣམ་མཁྱེན་གྱི་རང་ལྡོག
དང་། བདག་ཅག་གི་སྟོན་པའི་རྒྱུད་ཀྱི་མཁྱེན་པ་དེ་རྣམ་མཁྱེན་གྱི་གཞི་ལྡོག་དང་།
ཆོས་ཐམས་ཅད་རྟོགས་པའི ་མཐར་ཐུག་གི་མཁྱེན་པ་དེ་རྣམ་མཁྱེན་གྱི་དོན་ལྡོག་ཡིན་
པའི་ཕྱིར། དངོས་པོའི་ལྡོག་པ་དང་ཡིན་ཁྱབ་མཉམ་ཡོད་དེ། དངོས་པོའི་ལྡོག་པ་མ་
ཡིན་པ་ལས་ལོག་པ། དངོས་པོ་དང་གཅིག །དངོས་པོ་དང་གཅིག་མ་ཡིན་པ་ལས་ལོག་
པ། དངོས་པོ་དང་གཅིག་ཏུ་གྱུར་པའི་དངོས་པོ། དངོས་པོ་དང་ཐ་དད་མ་ཡིན་པའི་
ཆོས། དངོས་པོ་དང་ཐ་དད་ལས་ལོག་པའི་ཆོས། དོན་བྱེད་ནུས་པའི་མཚོན་བྱ། དོན་
བྱེད་ནུས་པའི་བཏགས་ཡོད་ཆོས་གསུམ་ཚང་བ། དོན་བྱེད་ནུས་པའི་རྣམ་པར་བཞག་
བྱ། དོན་བྱེད་ནུས་པའི་རྣམ་པར་བཞག་བྱའི་འབྲས་བུ་རྣམས་དེ་ཡིན་པའི་ཕྱིར། ༈ །
གཉིས་པ་བཞི་ཚན་གཉིས་པ་བཤད་པ་ལ་བཞི། རྒྱུ་འབྲས་ཀྱི་རྣམ་གཞག་བཤད་པ། ཡོད་
རྟོགས་མེད་རྟོགས་ཀྱི་རྣམ་གཞག་བཤད་པ། ཡིན་ལོག་མིན་ལོག་གི་རྣམ་གཞག་བཤད་
པ། རྗེས་སུ་འགྲོ་ལྡོག་གི་རྣམ་གཞག་བཤད་པའོ། །དང་པོ་ལ་གསུམ། ཁུངས་དང་
བཅས་པའི་མཚན་ཉིད་བཤད་པ། རྒྱུ་འབྲས་དང་དུས་གསུམ་གང་ལ་ལྡན་པའི་ཚུལ།
རང་ལ་ཆོས་ཅན་ཚང་མིན་བཤད་པའོ། །དང་པོ་ནི།
རྒྱུ་དང་འབྲས་བུའི་རྣམ་གཞག་ནི། སྡེ་བདུན་ཚད་མའི་གཞུང་ལུགས་ལས། །
རྒྱུ་ལ་རང་བཞིན་ཇི་སྙེད་ཅིག །མེད་ན་མི་འབྱུང་འབྲས་བུ་གསུངས། །
མེ་ཡི་འབྲས་བུ་དུ་བ་སྟེ། །འབྲས་བུའི་ཆོས་ཀྱི་རྗེས་འཇུག་ཕྱིར། །

ཞེས་པས་རྒྱ་འབྲས་འབྲེལ་པ་བསྟན། །སྐྱེད་པར་བྱེད་པ་རྒྱུའི་མཚན་ཉིད། །
སྐྱེས་པར་བྱ་བ་འབྲས་བུ་ཡི། །མཚན་ཉིད་དུ་ནི་འཐད་པ་ཡིན། །
ཡང་ན་ཕན་འདོགས་བྱ་བྱེད་ཡིན། །ཁ་ཅིག་སྡུག་བསྔལ་ཕན་ཐོགས་ཐལ། །
མི་འདོད་རྐྱེན་ཡང་རྒྱུའི་ཕྱིར་ཟེར།
ཞེས་པ་སྟེ། དོན་ནི། རྒྱ་དང་འབྲས་བུའི་རྣམ་པར་གཞག་པ་ནི། རིགས་པའི་
དབང་ཕྱུག་དཔལ་ལྡན་ཆོས་ཀྱི་གྲགས་པས་མཛད་པའི་ཚད་མ་སྡེ་བདུན་གྱི་ནང་ཚན་ཚད་
མའི་གཞུང་ལུགས་རྣམ་འགྲེལ་ལས། རྒྱུ་མེ་དེ་ལ་ཡོད་པའི་རང་བཞིན་མེ་མ་ཡིན་པ་
ལས་ལོག་པ་ལྟ་བུའི་རིགས་ཇི་སྙེད་ཅིག་ཡོད་ཀྱང་རུང་། དེ་ཕན་འདོགས་བྱེད་དུ་མེད་
ན་མི་འབྱུང་བའི་འབྲས་བུ་དུ་བ་ལྟ་བུ་རྒྱུ་འབྲས་སུ་གསུངས་ཤིང༌། རྒྱུ་མེ་དང་དེ་ཡི་
འབྲས་བུ་དུ་བ་སྟེ། མེ་དེ་ཕན་བྱེད་དུ་མེད་ན་དུ་བ་མེད་པའི་འབྲས་བུ་སྤྱིའི་ཆོས་ཉིད་ཀྱི་
རྗེས་སུ་འཇུག་པའི་ཕྱིར། ཞེས་པས་རྒྱུ་འབྲས་ཀྱི་འབྲེལ་བ་བསྟན་པ་ཡིན་ནོ། །དེ་ལྟར་
ན་སྐྱེད་པར་བྱེད་པ་རྒྱུའི་མཚན་ཉིད་དང༌། སྐྱེས་པར་བྱ་བ་འབྲས་བུའི་མཚན་ཉིད་དུ་
འཐད་པ་ཡིན་ཏེ། སྐྱེད་བྱེད་རྒྱུའི་འཇོག་བྱེད་དང༌། སྐྱེས་བྱ་འབྲས་བུའི་འཇོག་བྱེད་
ཡིན་པའི་ཕྱིར། ཡང་ན། ཕན་འདོགས་བྱེད་རྒྱུའི་མཚན་ཉིད་དང༌། ཕན་འདོགས་བྱ་
འབྲས་བུའི་མཚན་ཉིད། འཇོག་པར་བྱེད་པ་ཡིན་ནོ། །རྒྱུ་ལ་དབྱེ་ན། དངོས་རྒྱུ་དང༌།
བརྒྱུད་རྒྱུ་གཉིས། དངོས་སུ་སྐྱེད་བྱེད། དངོས་རྒྱུའི་མཚན་ཉིད། བརྒྱུད་ནས་སྐྱེད་བྱེད།
བརྒྱུད་རྒྱུའི་མཚན་ཉིད། དུ་བའི་དངོས་སུ་སྐྱེད་བྱེད། དུ་བའི་དངོས་རྒྱུའི་མཚན་ཉིད།
མཚན་གཞི་ནི། མེ་ལྟ་བུའོ། །དུ་བའི་བརྒྱུད་ནས་སྐྱེད་བྱེད། དུ་བའི་བརྒྱུད་རྒྱུའི་མཚན་
ཉིད། མཚན་གཞི་ནི། བུད་ཤིང་ལྟ་བུའོ། །དངོས་པོ་ཡིན་ན། ཁྱོད་ཀྱི་དངོས་སུ་སྐྱེད་
བྱེད། ཁྱོད་ཀྱི་དངོས་རྒྱུའི་མཚན་ཉིད། ཁྱོད་ཀྱི་བརྒྱུད་ནས་སྐྱེད་བྱེད་ཁྱོད་ཀྱི་བརྒྱུད་
རྒྱུའི་མཚན་ཉིད་ཡིན་པས་ཁྱབ་བོ། །གཞན་ཡང་། རྒྱུ་ལ་དབྱེ་ན། ཉེར་ལེན་དང་། ལྷན་

ཅིག་བྱེད་རྐྱེན་གཉིས། མྱུ་གུའི་ཉེར་ལེན་དང་མྱུ་གུའི་ལྷན་ཅིག་བྱེད་རྐྱེན་གང་རུང་ཡང་
ཡིན། མྱུ་གུ་རང་གི་རྫས་རྒྱུན་དུ་གཙོ་བོར་སྐྱེད་བྱེད་ཀྱང་ཡིན་པའི་གཞི་མཐུན་པར་
དམིགས་པ། མྱུ་གུའི་ཉེར་ལེན་གྱི་མཚན་ཉིད། དེ་ལ་དབྱེ་ན། མྱུ་གུའི་དངོས་ཀྱི་ཉེར་
ལེན་དང༌། དེའི་བརྒྱུད་པའི་ཉེར་ལེན་གཉིས། མྱུ་གུའི་དངོས་རྒྱུ་ཡང་ཡིན། མྱུ་གུ་རང་
གི་རྫས་རྒྱུན་དུ་གཙོ་བོར་སྐྱེད་བྱེད་ཀྱང་ཡིན་པའི་གཞི་མཐུན་པར་དམིགས་པ། མྱུ་གུའི་
དངོས་ཀྱི་ཉེར་ལེན་གྱི་མཚན་ཉིད། མཚན་གཞི་ནི། ས་བོན་སྐད་ཅིག་ཐ་མ་ལྟ་བུ། མྱུ་
གུའི་བརྒྱུད་རྒྱུ་ཡང་ཡིན། མྱུ་གུ་རང་གི་རྫས་རྒྱུན་དུ་གཙོ་བོར་སྐྱེད་བྱེད་ཀྱང་ཡིན་པའི་
གཞི་མཐུན་པར་དམིགས་པ། །མྱུ་གུའི་བརྒྱུད་པའི་ཉེར་ལེན་གྱི་མཚན་ཉིད། མཚན་
གཞི་ནི། ས་བོན་སྐད་ཅིག་དང་པོ་ལྟ་བུའོ། །མྱུ་གུའི་ཉེར་ལེན་དང༌། མྱུ་གུའི་ལྷན་ཅིག་
བྱེད་རྐྱེན་གང་རུང་ཡང་ཡིན། མྱུ་གུ་རང་གི་རྫས་རྒྱུན་མ་ཡིན་པར་གཙོ་བོར་སྐྱེད་བྱེད་
ཀྱང་ཡིན་པའི་གཞི་མཐུན་པར་དམིགས་པ། །མྱུ་གུའི་ལྷན་ཅིག་བྱེད་རྐྱེན་གྱི་མཚན་
ཉིད། དེ་ལ་དབྱེ་ན། མྱུ་གུའི་དངོས་ཀྱི་ལྷན་ཅིག་བྱེད་རྐྱེན་དང༌། དེའི་བརྒྱུད་པའི་ལྷན་
ཅིག་བྱེད་རྐྱེན་གཉིས། མྱུ་གུའི་དངོས་རྒྱུ་ཡང་ཡིན། མྱུ་གུ་རང་གི་རྫས་རྒྱུན་མ་ཡིན་
པར་གཙོ་བོར་སྐྱེད་བྱེད་ཀྱང་ཡིན་པའི་གཞི་མཐུན་པར་དམིགས་པ། །མྱུ་གུའི་དངོས་
ཀྱི་ལྷན་ཅིག་བྱེད་རྐྱེན་གྱི་མཚན་ཉིད། མཚན་གཞི་ནི། ཆུ་ལུད་དྲོད་གཤེར་ལྟ་བུ། མྱུ་
གུའི་བརྒྱུད་རྒྱུ་ཡང་ཡིན། མྱུ་གུ་རང་གི་རྫས་རྒྱུན་མ་ཡིན་པར་གཙོ་བོར་སྐྱེད་བྱེད་ཀྱང་
ཡིན་པའི་གཞི་མཐུན་པར་དམིགས་པ། མྱུ་གུའི་བརྒྱད་པའི་ལྷན་ཅིག་བྱེད་རྐྱེན་གྱི་
མཚན་ཉིད། མཚན་གཞི་ནི། མྱུ་གུ་ལ་ཆུ་ལུད་འདྲེན་པའི་སྐྱེས་བུ་ལྟ་བུའོ། །དེས་ན་མྱུ་
གུའི་རྒྱུ་དང་མྱུ་གུའི་འབྲས་བུ་གཉིས་འགལ་བ་ཡིན་ཅིང༌། །དེའི་ཉེར་ལེན་དང༌། དེའི་
ལྷན་ཅིག་བྱེད་རྐྱེན་འགལ་བ་ཡིན་པ་སོགས་དངོས་པོ་གཞན་ལའང་རིགས་འགྲེའོ། །
སྤྱིར་རྒྱུ་དང་། འབྲས་བུ། དངོས་པོ། མི་རྟག་པ་རྣམས་དོན་གཅིག་གོ །རིགས་ལམ་

ནོར་བུ་ལས། སྤྱིར་རྒྱུ། འབྲས་བུ། ཉེར་ལེན། ལྷན་ཅིག་བྱེད་རྐྱེན། ཉེར་འབྲས། ལྷན་
ཅིག་བྱེད་འབྲས། དངོས་ཀྱི་ཉེར་ལེན། དངོས་ཀྱི་ལྷན་ཅིག་བྱེད་རྐྱེན། དངོས་ཀྱི་ཉེ་
འབྲས། དངོས་ཀྱི་ལྷན་ཅིག་བྱེད་འབྲས། རྐྱེན། དུས། དངོས་པོ། བྱས་པ། སྐྱེས་པ།
སྐད་ཅིག་མ། མི་རྟག་པ། སྐྱེས་ཟིན་པ། སྐྱེས་བཞིན་པ། སྐྱེ་བ་ལ་མངོན་དུ་ཕྱོགས་པ།
སྐྱེ་ཁ་མ། གཞན་དབང། རང་མཚན། བདེན་གྲུབ། དོན་དམ་བདེན་པ། མངོན་གྱུར།
མངོན་སུམ་གྱི་སྣང་ཡུལ། སྐྱེས་ལྡན་རྣམས་ཡིན་ཁྱབ་མཉམ་ཡིན་ནོ། ཞེས་གསུངས།
ཐུན་མོང་བསྡུས་གྲྭ་ལས་ནི། ཁ་ཅིག །སྐྱེ་བཞིན་པ་ཡོད་ཟེར་ན། དེ་མེད་པར་ཐལ། སྐྱེ་
བ་ལ་མངོན་དུ་ཕྱོགས་པ་མེད་པའི་ཕྱིར་ཏེ། སྐྱེ་ཁ་མ་མེད་པའི་ཕྱིར་ཏེ། དངོས་པོ་ཡིན་
ན། སྐྱེས་ཟིན་པ་ཡིན་དགོས་པའི་ཕྱིར། ཁོ་ན་རེ། སྐྱེ་བཞིན་པ་ཡོད་པར་ཐལ། མྱུ་གུ་
སྐྱེ་བཞིན་པ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་སྐྱེ་ཁ་མ་ཡོད་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་འདུས་བྱས་ཡིན་པའི་ཕྱིར། ཞེས་གསུངས། དེ
གཉིས་གང་བདེ་བཟུང་བར་བྱའོ། །འབྲས་བུ་ལ་དབྱེ་ན། དངོས་འབྲས་དང་བརྒྱུད་
འབྲས་གཉིས། དངོས་སུ་སྐྱེས་བྱ། དངོས་འབྲས་ཀྱི་མཚན་ཉིད། བརྒྱུད་ནས་སྐྱེས་བྱ།
བརྒྱུད་འབྲས་ཀྱི་མཚན་ཉིད། དུ་བའི་དངོས་སུ་སྐྱེས་བྱ། དུ་བའི་དངོས་འབྲས་ཀྱི་མཚན་
ཉིད། མཚན་གཞི་ནི། དུ་བའི་ཕྱི་ལོགས་སུ་བྱུང་བ་ལྟ་བུ། དུ་བའི་བརྒྱུད་ནས་སྐྱེས་བྱ།
དུ་བའི་བརྒྱུད་འབྲས་ཀྱི་མཚན་ཉིད། མཚན་གཞི་ནི། དུ་བའི་ཕྱི་ལོགས་སུ་བྱུང་བའི་ཕྱི་
ལོགས་སུ་བྱུང་བ་ལྟ་བུའོ། །དངོས་པོ་ཡིན་ན། ཁྱོད་ཀྱི་དངོས་སུ་སྐྱེས་བྱ། ཁྱོད་ཀྱི་
དངོས་འབྲས་ཀྱི་མཚན་ཉིད། ཁྱོད་ཀྱི་བརྒྱུད་ནས་སྐྱེས་བྱ། ཁྱོད་ཀྱི་བརྒྱུད་འབྲས་ཀྱི་
མཚན་ཉིད་ཡིན་པས་ཁྱབ་བོ། །གཞན་ཡང་། འབྲས་བུ་ལ་དབྱེ་ན། ཉེར་འབྲས་དང༌།
ལྷན་ཅིག་བྱེད་འབྲས་གཉིས། མྱུ་གུའི་ཉེར་འབྲས་དང༌། མྱུ་གུའི་ལྷན་ཅིག་བྱེད་འབྲས་
གང་རུང་ཡང་ཡིན། མྱུ་གུའི་རྫས་རྒྱུན་དུ་སྐྱེས་པ་ཡང་ཡིན་པའི་གཞི་མཐུན་པར་དམིགས་

པ། མྱུ་གུའི་ཉེར་འབྲས་ཀྱི་མཚན་ཉིད། དེ་ལ་དབྱེ་ན། མྱུ་གུའི་དངོས་ཀྱི་ཉེར་འབྲས་
དང་། དེའི་བརྒྱུད་པའི་ཉེར་འབྲས་གཉིས། མྱུ་གུའི་དངོས་འབྲས་ཀྱང་ཡིན། མྱུ་གུའི་
རྫས་རྒྱུན་དུ་སྐྱེས་པ་ཡང་ཡིན་པའི་གཞི་མཐུན་པར་དམིགས་པ། མྱུ་གུའི་དངོས་ཀྱི་ཉེར་
འབྲས་ཀྱི་མཚན་ཉིད། མཚན་གཞི་ནི། མྱུ་གུ་སྐད་ཅིག་གཉིས་པ་ལྟ་བུ། མྱུ་གུའི་བརྒྱུད་
འབྲས་ཀྱང་ཡིན། མྱུ་གུའི་རྫས་རྒྱུན་དུ་སྐྱེས་པ་ཡང་ཡིན་པའི་གཞི་མཐུན་པར་དམིགས་
པ། མྱུ་གུའི་བརྒྱུད་པའི་ཉེར་འབྲས་ཀྱི་མཚན་ཉིད། མཚན་གཞི་ནི། མྱུ་གུ་སྐད་ཅིག་
གསུམ་པ་ལྟ་བུའོ། །མྱུ་གུའི་ཉེར་འབྲས་དང༌། མྱུ་གུའི་ལྷན་ཅིག་བྱེད་འབྲས་གང་རུང་
ཡང་ཡིན། མྱུ་གུའི་རྫས་རྒྱུན་མ་ཡིན་པར་སྐྱེས་པ་ཡང་ཡིན་པའི་གཞི་མཐུན་པར་དམིགས་
པ། མྱུ་གུའི་ལྷན་ཅིག་བྱེད་འབྲས་ཀྱི་མཚན་ཉིད། དེ་ལ་དབྱེ་ན། མྱུ་གུའི་དངོས་ཀྱི་ལྷན་
ཅིག་བྱེད་འབྲས་དང༌། དེའི་བརྒྱུད་པའི་ལྷན་ཅིག་བྱེད་འབྲས་གཉིས། མྱུ་གུའི་དངོས་
འབྲས་ཡང་ཡིན། མྱུ་གུའི་རྫས་རྒྱུན་མ་ཡིན་པར་སྐྱེས་པ་ཡང་ཡིན་པའི་གཞི་མཐུན་
པར་དམིགས་པ། མྱུ་གུའི་དངོས་ཀྱི་ལྷན་ཅིག་བྱེད་འབྲས་ཀྱི་མཚན་ཉིད། མཚན་གཞི་
ནི། མྱུ་གུ་སྐད་ཅིག་གཉིས་པའི་སྟེང་གི་མི་རྟག་པ་ལྟ་བུ། མྱུ་གུའི་བརྒྱུད་འབྲས་ཀྱང་
ཡིན། མྱུ་གུའི་རྫས་རྒྱུན་མ་ཡིན་པར་སྐྱེས་པ་ཡང་ཡིན་པའི་གཞི་མཐུན་པར་དམིགས་
པ། །མྱུ་གུའི་བརྒྱུད་པའི་ལྷན་ཅིག་བྱེད་འབྲས་ཀྱི་མཚན་ཉིད། མཚན་གཞི་ནི། མྱུ་གུའི་
རྩྭ་དང་སོག་མ་དང་སྦུན་པ་ལྟ་བུའོ། །མྱུ་གུའི་སྟེང་གི་མི་རྟག་པ་སོགས་མྱུ་གུ་དང་དུས་
མཉམ་དུ་གྲུབ་པ་ཡིན་ཏེ། རིགས་ལམ་ནོར་བུ་ལས། དེས་ན། དངོས་པོ་ཡིན་ན། རང་
དུས་སུ་ད་ལྟར་བ་དང༌། རང་གི་འབྲས་བུའི་དུས་སུ་འདས་པ་དང༌། རང་གི་རྒྱུའི་དུས་
སུ་མ་འོངས་པ། རང་གྲུབ་དུས་ཀྱི་སྐད་ཅིག་གཉིས་པར་ཞིག་པ། རང་དུས་སུ་འཇིག་པ།
རང་གི་རྒྱུའི་དུས་སུ་མེད་པ། རང་གི་འབྲས་བུའི་དུས་སུ་མེད་པ། རང་གི་རྒྱུའི་དུས་
དང་། རང་གི་སྔ་ལོགས་དེ་མ་ཐག་གཉིས་ཀ་རུ་སྐྱེ་བ་ལ་མངོན་དུ་ཕྱོགས་པ་དང༌། སྐྱེ་

ཁ་མ་གཉིས་ཀ་ཡིན་པ། རང་དུས་སུ་རྫོགས་པར་སྐྱེས་ཟིན་པ། རང་དུས་སུ་རང་གི་རྒྱུ་
དང༌། རང་གི་འབྲས་བུ་གཉིས་ཀ་མེད་པ། རང་གི་སྟེང་གི་མི་རྟག་པ། སྐྱེས་པ། བྱས་
པ། དངོས་པོ་རྣམས་རང་དང་དུས་མཉམ་དུ་གྲུབ་པས་ཁྱབ་པ་རྣམས་རེ་རེ་ནས་ལེགས་
པར་གྲུབ་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། རྟེན་འབྲེལ་ཆོས་ཅན། དུ་
བའི་རྒྱུ་ཡིན་པར་ཐལ། དུ་བའི་སྐྱེད་བྱེད་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། དུ་བ་སྐྱེད་བྱེད་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན།
དེར་ཐལ། དུ་བ་དངོས་པོ་ཡིན་པའི་ཕྱིར་ཏེ། དུ་བ་དངོས་པོའི་བྱེ་བྲག་ཡིན་པའི་ཕྱིར།
འདོད་ན། དེ་ཆོས་ཅན། དུ་བའི་རྒྱུ་མ་ཡིན་པར་ཐལ། རྒྱུ་མ་ཡིན་པའི་ཕྱིར་ཏེ། རྟག་པ་
ཡིན་པའི་ཕྱིར། ཁ་ཅིག་ན་རེ། བདག་ཅག་གི་སྟོན་པ་ཆོས་ཅན། སེམས་ཅན་གྱི་རྒྱུ་
ཡིན་པར་ཐལ། སེམས་ཅན་གྱི་སྐྱེད་བྱེད་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། སེམས་ཅན་ལ་ཕན་འདོགས་བྱེད་ཡིན་པའི་ཕྱིར། ཁྱབ་སྟེ། རྣམ་འགྲེལ་
ལས། ཕན་འདོགས་གང་ཡིན་སྐྱེད་པ་ཡིན། ཞེས་གསུངས་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། འཁོར་བའི་སེམས་ཅན་ལ་ཕན་འདོགས་བྱེད་ཡིན་པའི་ཕྱིར། །
མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་འཁོར་བའི་སེམས་ཅན་ལ་ཕན་འདོགས་
པར་བྱེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱིས་འཁོར་བའི་
སེམས་ཅན་རྣམས་འཁོར་བའི་སྡུག་བསྔལ་ལས་གྲོལ་བར་བྱེད་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཁྱོད་ཀྱིས་འཁོར་བའི་སེམས་ཅན་རྣམས་འཁོར་བའི་སྡུག་
བསྔལ་ལས་གྲོལ་བར་བྱ་བའི་ཕྱིར་དུ་ཆོས་སྟོན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་ཀྱིས་འཁོར་བའི་སེམས་ཅན་གྱི་ངོར་ཆོས་སྟོན་པའི་མཛད་པ་མི་འདོར་
བའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྣམ་འགྲེལ་ལས། དེ་ལས་བརྩེ་ཡིན་
གཞན་དོན་ངོར། དོན་གྲུབ་མཛད་པ་མི་འདོར་ཕྱིར། ཞེས་གསུངས་པའི་ཕྱིར། ཁ་ཅིག་

ན་རེ། འདུས་བྱས་ཡིན་ན། ཁྱོད་མི་རྟག་པ་ཕྲ་བའི་མི་རྟག་པ་ཡིན་པས་ཁྱབ་པར་ཐལ།
སྒྲ་མི་རྟག་པ་ཕྲ་བའི་མི་རྟག་པ་ཡིན་པའི་ཕྱིར། ཟེར་ན་མ་ཁྱབ་། འདོད་ན། གློག་ཆོས་
ཅན། དེར་ཐལ། དེའི་ཕྱིར།ཁྱབ་པ་ཁས། འདོད་ན། གློག་མི་རྟག་པ་ཆོས་ཅན། ཕྲ་བའི་
མི་རྟག་པ་མ་ཡིན་པར་ཐལ། སོ་སྐྱེས་ཁྱོད་མངོན་སུམ་གྱིས་རྟོགས་པའི་ཕྱིར་ཏེ། གློག་
སྐད་ཅིག་གི་འཇིག་པར་སོ་སྐྱེས་མངོན་སུམ་གྱིས་རྟོགས་པའི་ཕྱིར་ཏེ། རྣམ་འགྲེལ་
ལས། གང་ལ་འགྱུར་ཞེས་བྱ་དེ་ལ། །གཞན་ལའང་ངོ་བོ་ཉིད་ཀྱི་འགྱུར། ཞེས་
གསུངས་པའི་ཕྱིར། ཁ་ཅིག་ན་རེ། གློག་སྐད་ཅིག་ཐ་མ་ཆོས་ཅན། ཉེར་ལེན་ཡིན་པར་
ཐལ། དངོས་པོ་ཡིན་པའི་ཕྱིར་ཏེ། གཟུགས་ཡིན་པའི་ཕྱིར་ཏེ། གློག་ཡིན་པའི་ཕྱིར།
འདོད་ན། དེ་ཆོས་ཅན། ཉེར་ལེན་མ་ཡིན་པར་ཐལ། རང་གི་རྫས་རྒྱུན་ཕྱི་མ་གཙོ་བོར་
སྐྱེད་བྱེད་མ་ཡིན་པའི་ཕྱིར་ཏེ། རང་གི་རྫས་རྒྱུན་ཕྱི་མ་མེད་པའི་ཕྱིར་ཏེ། ཁྱོད་རྫས་
རྒྱུན་ཆད་ཁ་མའི་དངོས་པོ་ཡིན་པའི་ཕྱིར་ཏེ། ཁྱོད་རྒྱུན་ཆད་ངེས་ཀྱི་དངོས་པོ་ཡིན་
པའི་ཕྱིར་ཏེ། རྒྱུན་ཆད་ངེས་ཀྱི་དངོས་པོ་ཡོད་པའི་ཕྱིར་ཟེར་ན། དེ་མི་འཐད་པར་ཐལ།
གློག་སྐད་ཅིག་ཐ་མའི་རྫས་རྒྱུན་ཡོད་པའི་ཕྱིར། མ་གྲུབ་ན། དེར་ཐལ། མར་མེ་སྐད་
ཅིག་ཐ་མའི་རྫས་རྒྱུན་ཡོད་པའི་ཕྱིར། མ་གྲུབ་ན། མར་མེ་སྐད་ཅིག་ཐ་མ་ཆོས་ཅན།
ཁྱོད་ཀྱི་རྫས་རྒྱུན་ཡོད་པར་ཐལ། ཁྱོད་ཀྱི་རྫས་རྒྱུན་ཡོད་ལ་རིགས་རྒྱུན་མེད་པའི་ཁྱད་
པར་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་རྫས་རྒྱུན་ཡོད་ལ་
རིགས་འདྲ་ཕྱིས་འབྱུང་བ་དང་འབྲེལ་བ་མེད་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། དེ་ལྟར་མེད་པ་བྱིས་པ་ནས་མཁས་པའི་བར་གྱི་སྐྱེ་བོའི་མངོན་སུམ་གྱིས་གྲུབ་
པའི་ཕྱིར་ཏེ། རྣམ་འགྲེལ་ལས། འདིར་ལྟར་རྟགས་མེད་བྱིས་བར་གྱི། །སྐྱེ་བོས་ཕྱིས་
འབྱུང་བ་དང་ནི། །འབྲེལ་མེད་མར་མེ་ལ་སོགས་ཀྱི། །འཇིག་པ་མཐོང་བས་ཡོངས་
གཅོད་ཉིད། ཅེས་གསུངས་པའི་ཕྱིར། ཁ་ཅིག་ན་རེ། སྐྱེ་ཁ་མའི་དངོས་པོ་ཡོད་པར་

ཐལ། མའི་མངལ་ནས་སྐྱེ་ཁ་མའི་དངོས་པོ་ཡོད་པའི་ཕྱིར། འདོད་ན། བུམ་པ་ཆོས་
ཅན། སྐྱེ་ཁ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྐྱེས་ཟིན་པ་ཡིན་
པའི་ཕྱིར། ཟེར་ན་མ་ཁྱབ། གཞན་ཡང༌། བུམ་པ་ཆོས་ཅན། སྐྱེ་ཁ་མ་ཡིན་པར་ཐལ།
རང་གི་རྒྱུའི་དུས་སུ་སྐྱེ་ཁ་མ་དང༌། རང་གི་རྒྱུའི་དུས་སུ་སྐྱེ་བ་ལ་མངོན་དུ་ཕྱོགས་པ་
དང་། རང་དུས་སུ་སྐྱེ་བཞིན་པ་གསུམ་ག་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། འདུས་བྱས་ཡིན་པའི་ཕྱིར། ཁོ་ན་རེ། མྱུ་གུ་ཆོས་ཅན། མ་སྐྱེས་པ་ཡིན་
པར་ཐལ། རང་གི་རྒྱུའི་དུས་སུ་མ་སྐྱེས་པ་ཡིན་པའི་ཕྱིར། ཟེར་ན་མ་ཁྱབ། ཁྱབ་སྟེ།
རང་གི་རྒྱུའི་དུས་སུ་སྐྱེ་ཁ་མ་ཡིན་ན། སྐྱེ་ཁ་མ་ཡིན་པས་ཁྱབ་པའི་ཕྱིར། ཟེར་ནའང་མ་
ཁྱབ། ཁོ་ན་རེ། སྐྱེ་བཞིན་པའི་དངོས་པོ་ཡོད་པར་ཐལ། མའི་མངལ་ནས་སྐྱེ་བཞིན་
པའི་དངོས་པོ་ཡོད་པའི་ཕྱིར། འདོད་མི་ནུས་ཏེ། འཇུག་པ་ལས། སྐྱེས་བཞིན་པ་ནི་སྐྱེ་
ལ་ཕྱོགས་པས་ཡོད་མིན་ཞིང་། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། སྐྱེ་
བཞིན་པ་དེ་རང་གི་རྒྱུའི་དུས་སུ་སྐྱེ་བ་ལ་མངོན་དུ་ཕྱོགས་པས་དེའི་དུས་སུ་མེད་ཅེས་པའི་
དོན་ཡིན་པའི་ཕྱིར། ཁ་ཅིག་ན་རེ། མྱུ་གུ་ཆོས་ཅན། སྐྱེ་བ་ལ་མངོན་དུ་ཕྱོགས་པ་མ་
ཡིན་པར་ཐལ། སྐྱེས་ཟིན་པ་ཡིན་པའི་ཕྱིར། ཟེར་ན་མ་ཁྱབ། ཁྱབ་སྟེ། སྐྱེས་ཟིན་པ་སྐྱེ་
བ་ལ་མངོན་དུ་ཕྱོགས་པ་མེད་པའི་ཕྱིར་ཏེ། སྐྱེས་ཟིན་པ་སླར་ཡང་སྐྱེ་བ་མེད་པའི་ཕྱིར་
ཏེ། འཇུག་པ་ལས། སྐྱེས་ཟིན་སླར་ཡང་སྐྱེ་བར་ཡོངས་སུ་རྟོགས་པར་འགྱུར་ན་ནི། །
མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང་། ཞེས་གསུངས་པའི་ཕྱིར་
ཟེར། ཁ་ཅིག །དེ་མི་འཐད་པར་ཐལ། སྐྱེས་ཟིན་གྱི་དངོས་པོ་སླར་ཡང་སྐྱེ་བ་ཡོད་པའི་
ཕྱིར་ཏེ། སྐྱེས་ཟིན་གྱི་སེམས་ཅན་སླར་ཡང་སྐྱེ་བ་ཡོད་པའི་ཕྱིར་ཏེ། སྐྱེས་ཟིན་གྱི་
སེམས་ཅན་སླར་ཡང་འཁོར་བར་སྐྱེ་བ་ཡོད་པའི་ཕྱིར་ཏེ། མིར་སྐྱེས་ཟིན་གྱི་སེམས་
ཅན་སླར་ཡང་མིར་སྐྱེ་བ་ཡོད་པའི་ཕྱིར་ཏེ། འདོད་པར་སྐྱེས་ཟིན་གྱི་སེམས་ཅན་སླར་

ཡང་འདོད་པར་སྐྱེ་བ་ཡོད་པའི་ཕྱིར་ཏེ། འདོད་པར་སྐྱེས་ཟིན་གྱི་སེམས་ཅན་གྱི་མིག་
གི་སྐྱེ་མཆེད་དེ། སྐྱེ་བ་ཕྱི་མ་འདོད་ཁམས་སུ་སླར་ཡང་སྐྱེས་པའི་འདོད་པའི་གང་ཟག
གི་མིག་གི་སྐྱེ་མཆེད་ཀྱི་ཉེར་ལེན་ཡིན་པའི་ཕྱིར་ཏེ། རྣམ་འགྲེལ་ལས། ཚེ་འདི་ཉིད་ཀྱི
སྐྱེ་མཆེད་ལྔ། ལུས་གཞན་སྐྱེད་པའི་རྒྱུ་ཉིད་ཡིན། ཞེས་གསུངས་པའི་ཕྱིར་ཟེར། རང་
རེས། ཤེས་པའི་ཉེར་ལེན་ཡིན་ན། ཤེས་པ་ཡིན་པས་ཁྱབ་ཅེས་པ་ལ། ཁོ་ན་རེ། རྣམ་
ཤེས་ཀྱི་ཉེར་ལེན་ཡིན་ན། རྣམ་ཤེས་ཡིན་པས་ཁྱབ་པར་ཐལ། ཤེས་པ་ལ་ཁྱབ་པ་དེའི་
ཕྱིར། འདོད་ན། རྣམ་ཤེས་ཀྱི་ས་བོན་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས།
མ་གྲུབ་ན། དེ་ཆོས་ཅན། དེར་ཐལ། རྣམ་ཤེས་རང་གི་རྫས་རྒྱུན་དུ་གཙོ་བོར་སྐྱེད་བྱེད་
ཡིན་པའི་ཕྱིར། མ་གྲུབ་ན། རྣམཤེས་ཆོས་ཅན། ཁྱོད་ཀྱི་ས་བོན་ཁྱོད་རང་གི་རྫས་རྒྱུན་
དུ་གཙོ་བོར་སྐྱེད་བྱེད་ཡིན་པར་ཐལ། །ཁྱོད་ཤེས་པ་ཡིན་པའི་ཕྱིར། ཟེར་ན་མ་ཁྱབ་སྟེ།
རྣམ་ཤེས་མ་ཡིན་པར་གྱུར་པའི་རྣམ་ཤེས་ཀྱི་ཉེར་ལེན་མེད་པའི་ཕྱིར། མ་གྲུབ་ན། དེར་
ཐལ། རྣམ་འགྲེལ་ལས། རྣམ་ཤེས་མིན་པ་རྣམ་ཤེས་ཀྱི། །ཉེར་ལེན་མིན་པའི་ཕྱིར་ཡང་
གྲུབ། ཅེས་གསུངས་པའི་ཕྱིར། རྩ་བར་འདོད་ན། རྣམ་ཤེས་ཀྱི་ས་བོན་ཆོས་ཅན། རྣམ་
ཤེས་མ་ཡིན་པར་ཐལ། ཤེས་པ་མ་ཡིན་པའི་ཕྱིར། །མ་གྲུབ་ན། དེ་ཆོས་ཅན། དེར་
ཐལ། ལྡན་མིན་འདུ་བྱེད་ཡིན་པའི་ཕྱིར། མ་གྲུབ་ན། རྣམ་ཤེས་ཆོས་ཅན། ཁྱོད་ཀྱི་ས་
བོན་ལྡན་མིན་འདུ་བྱེད་ཡིན་པར་ཐལ། ཁྱོད་ཀྱི་ས་བོན་ཡོད་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཁ་ཅིག་ན་རེ། བུམ་པ་དང་བུམ་ནང་
གི་ཆུ་གཉིས་དུས་མཉམ་དུ་ཡོད་ཟེར་ན། དེ་མི་འཐད་པར་ཐལ། དེ་གཉིས་རྒྱུ་འབྲས་
ཡིན་པའི་ཕྱིར་ཏེ། བུམ་པ་དེ་བུམ་ནང་གི་ཆུའི་རྒྱུ་ཡིན་པའི་ཕྱིར། མ་གྲུབ་ན། བུམ་པ་
ཆོས་ཅན། བུམ་ནང་གི་ཆུའི་རྒྱུ་ཡིན་པར་ཐལ། རང་ནང་གི་ཆུའི་རྟེན་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། རང་ནང་གི་ཆུ་ཕྱི་རོལ་ཏུ་མི་བོར་བ་ནང་དུ་སྐྱོར་

བར་བྱེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་ཆུ་ཕྱི་རོལ་ཏུ་འབོ་
བའི་གེགས་བྱེད་པའི་ཕྱིར་ཏེ། རྣམ་འགྲེལ་ལས། འབོ་བ་ཡི་ནི་གེགས་བྱེད་ཕྱིར། །ཆུ་
སོགས་ཀྱི་ནི་རྟེན་འགྱུར་གྱི། ཞེས་གསུངས་པའི་ཕྱིར། ཁ་ཅིག་ན་རེ། སྐྱེ་བ་མེད་པར་
ཐལ། །དངོས་པོ་ཡིན་ན། སྐྱེས་ཟིན་པའི་ཁྱབ་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། སྐྱེ་བ་ཡོད་པའི་ཕྱིར་ཏེ། སྐྱེ་བ་སྔ་མ་ཡོད་པའི་ཕྱིར་ཏེ། སྐྱེ་བ་སྔ་མ་སྒྲུབ་བྱེད་
ཀྱི་རིགས་པ་ཡོད་པའི་ཕྱིར་ཏེ། རྣམ་འགྲེལ་ལས། སྐྱེ་བ་ཡོངས་སུ་ལེན་པ་ན། །འབྱུང་
རྔུབ་དབང་པོ་བློ་དག་ནི། །རང་གི་རིགས་ལ་ལྟོས་མེད་ཅན། ཞེས་གསུངས་པའི་ཕྱིར།
ཁ་ཅིག་ན་རེ། སྐྱེ་བ་འཆི་བ་ལ་བརྟེན་པར་ཐལ། སྐྱེ་བ་ཡོད་པའི་ཕྱིར། ཟེར་ན་མ་ཁྱབ།
འདོད་མི་ནུས་ཏེ། སྐྱེ་བ་འཆི་བའི་འབྲས་བུ་མ་ཡིན་པའི་ཕྱིར་ཏེ། སྐྱེ་བ་འཆི་བའི་རྒྱུ་
ཡིན་པའི་ཕྱིར་ཏེ། སྐྱེ་བ་ལ་བརྟེན་ནས་འཆི་བ་བྱུང་བ་ཡིན་པའི་ཕྱིར་ཏེ། མདོ་ལས།
སྐྱེ་བའི་རྐྱེན་གྱིས་རྒ་ཤི །ཞེས་གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ།
སྐྱེ་བ་ཤི་བའི་འབྲས་བུ་ཡིན་པའི་ཕྱིར་ཏེ། མ་ཤི་བར་སྐྱེ་བ་མེད་པའི་ཕྱིར་ཏེ། ཤི་བ་
མེད་ན་སྐྱེ་བ་མི་འབྱུང་བའི་ཕྱིར་ཏེ། རྩ་ཤེ་ལས། འགགས་པ་མེད་པ་སྐྱེ་མེད་པ། ཞེས་
གསུངས་པའི་ཕྱིར་ཟེར། འོ་ན་སྒོ་ང་བྱའི་འབྲས་བུ་ཡིན་པར་ཐལ། སྐྱེ་བ་ཤི་བའི་
འབྲས་བུ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སྒོ་ང་བྱའི་རྒྱུ་ཡིན་པའི་ཕྱིར་
ཏེ། བྱ་སྒོ་ངའི་འབྲས་བུ་ཡིན་པའི་ཕྱིར་ཏེ། བྱ་སྒོ་ང་ལས་སྐྱེས་པ་ཡིན་པའི་ཕྱིར་ཏེ། དེ་
ལྟར་ཡིན་པར་མཛོད་ལས་གསུངས་པའི་ཕྱིར། ཁོ་ན་རེ། སྒྲོན་མེ་དང་སྒྲོན་མེའི་འོད་
གཉིས་དུས་མཉམ་དུ་མ་གྲུབ་པར་ཐལ། རྒྱུ་འབྲས་དུས་མཉམ་མེད་པའི་ཕྱིར། ཟེར་ན།
འདོད་པ་ཡིན་ཏེ། སྒྲོན་མེའི་འོད་དེ་སྒྲོན་མེའི་འབྲས་བུ་ཡིན་པའི་ཕྱིར་ཏེ། མར་མེ་དེ་
མར་མེའི་འོད་ཀྱི་ཉེར་ལེན་ཡིན་པའི་ཕྱིར་ཏེ། རྣམ་འགྲེལ་ལས། འདི་ནི་མར་མེའི་འོད་
ལ་སོགས། །བརྟེན་པ་རྣམས་ལ་ཡོད་མ་ཡིན། ཞེས་གསུངས་པའི་ཕྱིར། ཁ་ཅིག་ན་རེ།

སྡུག་བསྔལ་ཆོས་ཅན། ཕན་འདོགས་བྱེད་ཡིན་པར་ཐལ། རྒྱུ་ཡིན་པའི་ཕྱིར། ཁྱབ་པ་
ཁས་ཟེར་ན། འདོད་པ་ཡིན་ཏེ། དེ་ཉིད་གནས་སྐབས་མི་འདོད་པའི་རྐྱེན་ལྟ་བུར་སྣང་
ཡང་ཐར་པ་དོན་གཉེར་གྱི་སྐྱེས་བུ་ལ་དེ་ལ་བརྟེན་ནས་ཕན་པ་བྱུང་བས་དེ་རྒྱུ་ཡིན་པའི་
ཕྱིར་ཟེར་དགོས་ཏེ།ཐར་པ་དང་སྡུག་བསྔལ་དང་དུ་ལེན་པའི་རྣལ་འབྱོར་པ་ལ་སྡུག་
བསྔལ་གྱིས་མི་གནོད་པར་ཕན་འདོགས་པ་ཡིན་ཏེ། དེ་ལ་བརྟེན་ནས་འཁོར་བ་ལ་ཡིད་
འབྱུང་སྐྱོ་ཤས་སྐྱེ་བ་དང༌། སེམས་ཅན་ལ་སྙིང་རྗེ་སྐྱེ་བ་དང་། དགེ་སྡིག་གི་བླང་དོར་ལ་
སྤྱོད་འཇུག་ལས།བརྩོན་པ་ལྷུར་ལེན་པ་སོགས་ཡོན་ཏན་དུ་མ་འབྱུང་བའི་ཕྱིར་ཏེ།
གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་
ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། ཞེས་གསུངས་པའི་ཕྱིར། ༈ །
གཉིས་པ་རྒྱུ་འབྲས་དང་དུས་གསུམ་གང་ལ་ལྡན་པའི་ཚུལ་ནི།
མི་རྟག་པ་ལ་རྒྱུ་འབྲས་ཡོད། །རྟག་ལ་རྒྱུ་འབྲས་ཡོད་མིན་ཏེ། །
དེ་འགལ་བ་ནི་ཉིད་ཡིན་ཕྱིར། །དངོས་པོ་ཐམས་ཅད་རང་རྒྱུའི་དུས། །
མ་འོངས་རང་དུས་ད་ལྟར་བ། །རང་འབྲས་དུས་སུ་འདས་པར་ངེས།
ཞེས་པ་སྟེ། དོན་ནི། རྒྱུ་འབྲས་གང་ཡིན་པའི་དངོས་པོ་ནི་མི་རྟག་པ་ལ་ལྡན་པ་
ཡིན་ཏེ། མི་རྟག་ཡིན་ན། ཁྱོད་ཀྱི་རྒྱུ་དང་འབྲས་བུ་གཉིས་ཡོད་པས་ཁྱབ་པའི་ཕྱིར།
རྟག་པ་གང་ཡིན་པ་ལ་རྒྱུ་འབྲས་གཉིས་ཡོད་པ་མིན་ཏེ། རྟག་པ་ཡིན་ན། ཁྱོད་ཀྱི་རྒྱུ་
འབྲས་གཉིས་ཀ་མེད་པས་ཁྱབ་པའི་ཕྱིར། རྟག་པ་དང་མི་རྟག་པ་དེ་གཉིས་འགལ་བ་ནི་
ཡིན་ཏེ། ཐ་དད་ཅིང་གཞི་མཐུན་མི་སྲིད་པ་ཉིད་ཡིན་པའི་ཕྱིར། བྱང་བློ་རྟགས་ལས།
རྟག་པ་དང་མི་རྟག་པ་དངོས་འགལ་མ་ཡིན་ཏེ། དེ་གཉིས་གཅིག་མ་ཡིན་ན། གཅིག་
ཡིན་པས་མ་ཁྱབ་པའི་ཕྱིར། ཞེས་གསུངས་སོ། །དུས་གསུམ་ནི་དངོས་པོ་ཐམས་ཅད་
ལ་ལྡན་པ་ཡིན་ཏེ། དངོས་པོ་ཡིན་ན། རང་གི་རྒྱུའི་དུས་སུ་མ་འོངས་པ། རང་དུས་སུ་

རང་གི་འབྲས་བུའི་དུས་སུ་འདས་པར་ངེས་པས་ཁྱབ་པ་གྲུབ་པའི་ཕྱིར།ཁ་
ཅིག་ན་རེ། མི་རྟག་པའི་རྒྱུ་ཡིན་ན། མི་རྟག་པའི་དངོས་རྒྱུ་ཡིན་པས་ཁྱབ་ཟེར་ན། མི་
རྟག་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། མི་རྟག་པའི་དངོས་རྒྱུ་དང་བརྒྱུད་རྒྱུ་
གཉིས་པོ་གང་རུང་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མི་རྟག་པའི་
བརྒྱུད་རྒྱུ་ཡིན་པའི་ཕྱིར། མ་གྲུབ་ན། མི་རྟག་པ་ཆོས་ཅན། ཁྱོད་ཀྱི་སྔ་ལོགས་སུ་བྱུང་
བའི་སྔ་ལོགས་སུ་བྱུང་བ་ཁྱོད་ཀྱི་བརྒྱུད་རྒྱུ་ཡིན་པར་ཐལ། ཁྱོད་འདུས་བྱས་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། མི་རྟག་པའི་དངོས་རྒྱུ་མ་ཡིན་པར་ཐལ། མི་རྟག་
པ་ཁྱོད་ལས་དངོས་སུ་སྐྱེས་པ་མ་ཡིན་པའི་ཕྱིར། མ་གྲུབ་ན། མི་རྟག་པ་ཆོས་ཅན།
ཁྱོད་ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ལས་དངོས་སུ་སྐྱེས་པ་མ་ཡིན་
པར་ཐལ། ཁྱོད་ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ལས་བརྒྱུད་ནས་
སྐྱེས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་དེའི་བརྒྱུད་འབྲས་ཡིན་པའི་
ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་
བའི་བརྒྱུད་འབྲས་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། ཁ་ཅིག་ན་རེ། མི་
རྟག་པའི་འབྲས་བུ་ཡིན་ན། མི་རྟག་པའི་དངོས་འབྲས་དང༌། མི་རྟག་པའི་བརྒྱུད་འབྲས་
གང་རུང་ཡིན་པས་ཁྱབ་ཟེར་ན། མི་རྟག་པའི་ཕྱི་ལོགས་སུ་བྱུང་བ་དང༌། མི་རྟག་པའི་
ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བ་གཉིས་ཀ་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། མ་གྲུབ་ན། མི་རྟག་པའི་ཕྱི་ལོགས་སུ་བྱུང་བ་དང༌། མི་རྟག་པའི་ཕྱི་
ལོགས་སུ་བྱུང་བའི་ཕྱི་ལོགས་སུ་བྱུང་བ་གཉིས་ཀ་ཆོས་ཅན། མི་རྟག་པའི་འབྲས་བུ་
ཡིན་པར་ཐལ། མི་རྟག་པ་ཁྱོད་ཀྱི་རྒྱུ་ཡིན་པའི་ཕྱིར། མ་གྲུབ་ན། མི་རྟག་པ་ཆོས་ཅན།
ཁྱོད་ཁྱོད་ཀྱི་ཕྱི་ལོགས་སུ་བྱུང་བ་དང༌། ཁྱོད་ཀྱི་ཕྱི་ལོགས་སུ་བྱུང་བའི་ཕྱི་ལོགས་སུ་

བྱུང་བ་གཉིས་ཀའི་རྒྱུ་ཡིན་པར་ཐལ། །ཁྱོད་འདུས་བྱས་ཡིན་པའི་ཕྱིར། རྩ་བར་འདོད་
ན། དེ་གཉིས་ཀ་ཆོས་ཅན། མི་རྟག་པའི་དངོས་འབྲས་དང༌། མི་རྟག་པའི་བརྒྱུད་འབྲས་
གང་རུང་མ་ཡིན་པར་ཐལ། མི་རྟག་པའི་དངོས་འབྲས་མ་ཡིན་པ་གང་ཞིག །མི་རྟག་
པའི་བརྒྱུད་འབྲས་མ་ཡིན་པའི་ཕྱིར། དང་པོ་མ་གྲུབ་ན། མི་རྟག་པའི་ཕྱི་ལོགས་སུ་བྱུང་
བའི་ཕྱི་ལོགས་སུ་བྱུང་བ་མི་རྟག་པའི་དངོས་འབྲས་ཡིན་པར་ཐལ། དེ་གཉིས་ཀ་མི་རྟག་
པའི་དངོས་འབྲས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། མི་རྟག་པའི་
དངོས་འབྲས་མ་ཡིན་པར་ཐལ། མི་རྟག་པའི་བརྒྱུད་འབྲས་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། མི་རྟག་པ་ཁྱོད་ཀྱི་བརྒྱུད་རྒྱུ་ཡིན་པའི་ཕྱིར། མ་གྲུབ་ན། མི་
རྟག་པ་ཆོས་ཅན། ཁྱོད་ཁྱོད་ཀྱི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བའི་བརྒྱུད་རྒྱུ་
ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། གཉིས་པ་མ་གྲུབ་ན། མི་རྟག་པའི་ཕྱི་
ལོགས་སུ་བྱུང་བ་མི་རྟག་པའི་བརྒྱུད་འབྲས་ཡིན་པར་ཐལ། དེ་གཉིས་ཀ་མི་རྟག་པའི་
བརྒྱུད་འབྲས་ཡིན་པའི་ཕྱིར། རྟགས་ཁས། འདོད་ན། མི་རྟག་པའི་ཕྱི་ལོགས་སུ་བྱུང་
བ་ཆོས་ཅན། མི་རྟག་པའི་བརྒྱུད་འབྲས་མ་ཡིན་པར་ཐལ། མི་རྟག་པ་ཁྱོད་ཀྱི་བརྒྱུད་རྒྱུ་
མ་ཡིན་པའི་ཕྱིར། མ་གྲུབ་ན། མི་རྟག་པ་ཆོས་ཅན། ཁྱོད་ཁྱོད་ཀྱི་ཕྱི་ལོགས་སུ་བྱུང་
བའི་བརྒྱུད་རྒྱུ་མ་ཡིན་པར་ཐལ། །ཁྱོད་འདུས་བྱས་ཡིན་པའི་ཕྱིར། རང་རེས། མི་རྟག་
པ་ཡིན་ན། ཁྱོད་རྟོགས་པའི་ཚད་མ་ཁྱོད་ཀྱི་འབྲས་བུ་ཡིན་པས་ཁྱབ་ཅེས་པ་ལ། །ཁོ་ན་
རེ། བུམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། བུམ་པ་རྟོགས་
པའི་ཚད་མ་ཆོས་ཅན། བུམ་པའི་འབྲས་བུ་མ་ཡིན་པར་ཐལ། ཁྱོད་དང་བུམ་པ་གཉིས་
ལ་མེད་ན་མེད་འབྱུང་གི་འབྲེལ་པ་མ་གྲུབ་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། བུམ་པ་མེད་ན། ཁྱོད་མེད་པས་མ་ཁྱབ་པའི་ཕྱིར། མ་གྲུབ་ན། བུམ་པ་ཚད་མས་
མ་དམིགས་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན།

དེ་ཆོས་ཅན། དེར་ཐལ། བུམ་པའི་དགག་གཞི་ཡིན་པའི་ཕྱིར། འདོད་ན། བུམ་པ་ཚད་
མས་མ་དམིགས་པའི་ས་ཕྱོགས་ཆོས་ཅན། བུམ་པ་རྟོགས་པའི་ཚད་མ་ཡོད་པར་ཐལ།
བུམ་པ་རྟོགས་པའི་རྣམ་མཁྱེན་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཆོས་ཐམས་ཅད་རྟོགས་པའི་རྣམ་མཁྱེན་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན།
དེ་ཆོས་ཅན། དེར་ཐལ། ཆོས་ཐམས་ཅད་རྟོགས་པའི་མཐར་ཐུག་གི་མཁྱེན་པ་ཡོད་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྣམ་མཁྱེན་ཡོད་པའི་ཕྱིར་ཏེ། བདག་
མེད་ཡིན་པའི་ཕྱིར། གཞན་ཡང་༌། བུམ་པ་རྟོགས་པའི་ཚད་མ་བུམ་པའི་འབྲས་བུ་ཡིན
པར་ཐལ། སྔོན་པོ་རྟོགས་པའི་ཚད་མ་སྔོན་པོའི་འབྲས་བུ་ཡིན་པའི་ཕྱིར། མ་གྲུབ་ན།
དེར་ཐལ། སྔོན་པོ་དེ་སྔོན་པོ་རྟོགས་པའི་ཚད་མའི་རྒྱུ་ཡིན་པའི་ཕྱིར་ཏེ། རྣམ་འགྲེལ་
ལས། རྒྱུ་ཡི་དངོས་པོ་མ་གཏོགས་པ། །གཟུང་བ་ཞེས་བྱ་གཞན་ཅིའང་མེད། །ཅེས་
གསུངས་པའི་ཕྱིར། ཁ་ཅིག་ན་རེ། མི་རྟག་པ་དང་དུས་མཉམ་དུ་གྱུར་པའི་མི་རྟག་པའི་
དངོས་རྒྱུ་མེད་པར་ཐལ། །མི་རྟག་པའི་དངོས་རྒྱུ་ཡིན་ན། མི་རྟག་པའི་སྔ་ལོགས་སུ་
འབྱུང་བའི་ཁྱབ་པའི་ཕྱིར། འདོད་ན། དེ་ཡོད་པར་ཐལ། མི་རྟག་པའི་རྒྱུ་དེ་དེ་ཡིན་པའི་
ཕྱིར། མ་གྲུབ་ན། མི་རྟག་པའི་རྒྱུ་ཆོས་ཅན། མི་རྟག་པ་དང་དུས་མཉམ་དུ་གྱུར་པའི་མི་
རྟག་པའི་དངོས་རྒྱུ་ཡིན་པར་ཐལ། །ཁྱོད་མི་རྟག་པའི་དངོས་རྒྱུ་ཡིན་པ་གང་ཞིག །མི་
རྟག་པ་དང་དུས་མཉམ་དུ་གྱུར་པའི་མི་རྟག་པ་དང༌། མི་རྟག་པ་གཉིས་གྲུབ་དུས་མཉམ་པ་
ཡིན་པའི་ཕྱིར། དང་པོ་མ་གྲུབ་ན། མི་རྟག་པ་ཆོས་ཅན། ཁྱོད་ཀྱི་རྒྱུ་ཁྱོད་ཀྱི་དངོས་རྒྱུ་
ཡིན་པར་ཐལ། །ཁྱོད་འདུས་བྱས་ཡིན་པའི་ཕྱིར། གཞན་ཡང༌། མི་རྟག་པ་དང་དུས་
མཉམ་དུ་གྱུར་པའི་མི་རྟག་པ་ཆོས་ཅན། ཁྱོད་ཀྱི་དངོས་རྒྱུ་ཡོད་པར་ཐལ། །ཁྱོད་འདུ་
བྱས་ཡིན་པའི་ཕྱིར་ཟེར། །ཁ་ཅིག །དེ་མི་འཐད་པར་ཐལ། །མི་རྟག་པ་དང་དུས་མཉམ་
པའི་མི་རྟག་པའི་རྒྱུ་མེད་པའི་ཕྱིར་ཏེ། གཞི་གཅིག་ལ་ལྟོས་ཏེ་རྒྱུ་འབྲས་དུས་མཉམ་དུ་

མེད་པའི་ཕྱིར་ཏེ། མི་རྟག་པ་ཡིན་ན་ཁྱོད་ཀྱི་རྒྱུ་གང་ཡིན་ཁྱོད་ཀྱི་སྔོན་དུ་གྲུབ་པས་ཁྱབ་
པའི་ཕྱིར་ཏེ། རྣམ་འགྲེལ་ལས། མེད་པ་སྔར་ནུས་མེད་ཕྱིར་དང༌། །ཕྱིས་ཀྱང་ཉེ་བར་
མི་སྦྱོར་ཕྱིར། །རྒྱུ་རྣམས་ཐམས་ཅད་སྔར་ཡོད་ཡིན། །དེ་ཕྱིར་རང་བློ་བཅས་དོན་མིན།
ཞེས་གསུངས་པའི་ཕྱིར་ཟེར་བ་ནི་ལེགས་པར་སྨྲས་སོ། ༈ །གསུམ་པ་རང་ལ་ཆོས་
ཅན་ཚང་མིན་བཤད་པ་ནི།
རང་གི་རྒྱུ་ལས་སྐྱེས་པ་ནི། །འདུས་བྱས་ཀྱི་ནི་མཚན་ཉིད་ཡིན། །
རང་ལ་ཆོས་ཅན་འཚངས་ན་ཡང༌། །སྐབས་ཐོབ་ཤེས་དགོས་འདི་ལྟ་སྟེ། །
བུམ་པ་ཆོས་ཅན་དུ་བཟུང་ནས། །རང་གི་རྒྱུ་ལས་སྐྱེས་པར་ཐལ། །
འདོད་ལན་བཏབ་སྟེ་རྩིས་པའི་ཚེ། །བུམ་པ་རང་གི་རྒྱུ་ལས་སྐྱེས།
ཞེས་པའི་རིགས་པ་འདིས་མཚོན་ནས། །རང་གི་རྒྱུ་ཡི་འབྲས་བུ་དང༌། །རང་གི་
འབྲས་བུའི་རྒྱུ་སོགས་འགྲེ །བུམ་པ་ཆོས་ཅན་དུ་བཟུང་ནས། །རང་གི་རྒྱུ་ནི་ཡོད་པར་
ཐལ། །འདོད་ལན་བཏབ་སྟེ་རྩིས་པའི་ཚེ། །བུམ་པའི་རྒྱུ་ནི་ཡོད་ཅེས་ཟེར། །རང་ལ་
ཆོས་ཅན་འཚངས་བའི་ཚུལ། །ཁས་བླངས་སྔ་ཕྱི་མི་འགལ་ཏེ། །གོང་དུ་ཆོས་ཅན་སྦྱར་
བ་དང༌། །ཕྱི་མར་ཆོས་ཅན་འཚངས་བ་ནི། །དོན་གྱི་ཐོབ་པར་མཁས་པས་བཤད། །
དཔེར་ན་རང་མཚན་རང་རིག་དང་། །རང་མིན་ལྡོག་ཆོས་ལ་སོགས་ཀྱི། །རང་ལ་ཆོས་
ཅན་མི་འཇུག་པ། །དཔྱོད་ལྡན་ཡོངས་ལ་གྲགས་བཞིན་ནོ། །ཞེས་པ་སྟེ། དོན་ནི།
འདུས་བྱས་ཀྱི་མཚན་ཉིད་ཡོད་དེ། རང་གི་རྒྱུ་རྐྱེན་ལས་སྐྱེས་པ་ནི་འདུས་བྱས་ཀྱི་ནི་
མཚན་ཉིད་ཡིན་པའི་ཕྱིར། །སྤྱིར་རང་ཞེས་པ་ལ་ཆོས་ཅན་འཚངས་ན་ཡང་སྐབས་
ཐོབས་ཀྱིས་ཤེས་དགོས་པ་ནི་འདི་ལྟ་སྟེ། བུམ་པ་ཆོས་ཅན་དུ་བཟུང་ནས་ཏེ། བུམ་པ་
ཆོས་ཅན། རང་གི་རྒྱུ་ལས་སྐྱེས་པར་ཐལ། །འདུས་བྱས་ཡིན་པའི་ཕྱིར། ཞེས་པའི་
ཐལ་འགྱུར་གྱི་གསལ་བ་ལ་འདོད་ལན་བཏབ་སྟེ་རྩིས་པའི་ཚེ་བུམ་པ་རང་གི་རྒྱུ་ལས་སྐྱེས་

པར་འདོད་ཅེས་རྩིས་དགོས་སོ།།དེ་ལྟར་དགོས་པའི་རིགས་པ་འདིས་མཚོན་ནས།
བུམ་པ་ཆོས་ཅན། རང་གི་རྒྱུ་ཡི་འབྲས་བུ་དང༌། རང་གི་འབྲས་བུའི་རྒྱུ་ཡིན་པར་
ཐལ། །འདུས་བྱས་ཡིན་པའི་ཕྱིར། ཅེས་པའི་ཐལ་འགྱུར་གྱི་གསལ་བ་ལ་འདོད་ལན་
བཏབ་སྟེ་རྩིས་པའི་ཚེ་ན་ཡང༌། བུམ་པ་རང་གི་རྒྱུའི་འབྲས་བུ་དང༌། བུམ་པ་རང་གི་
འབྲས་བུའི་རྒྱུ་ཡིན་པ་འདོད་ཅེས་རྩི་དགོས་པ་སོགས་རིགས་འགྲེའོ། ཡང་བུམ་པ་
ཆོས་ཅན་དུ་བཟུང་ནས་ཏེ། བུམ་པ་ཆོས་ཅན། རང་གི་རྒྱུ་ནི་ཡོད་པར་ཐལ། །དངོས་པོ་
ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལ་བཏབ་སྟེ་རྩིས་པའི་ཚེ་
བུམ་པའི་རྒྱུ་ནི་ཡོད་པར་འདོད་ཅེས་ཟེར་དགོས་པ་ནི་རང་ལ་ཆོས་ཅན་འཚངས་བའི་ཚུལ་
ཡིན་ནོ། །འོ་ན་ཁས་བླངས་སྔ་ཕྱི་གཉིས་འགལ་ལོ་ཞེ་ན། དེ་ལྟར་ཡང་ཁས་བླངས་སྔ་
ཕྱི་གཉིས་མི་འགལ་བ་ཡིན་ཏེ། གོང་དུ་བུམ་པ་རང་གི་རྒྱུ་ལས་སྐྱེས་པར་འདོད་ཅེས་
བརྗོད་པ་ཆོས་ཅན་འབྱར་བ་དང༌། ཐལ་འགྱུར་ཕྱི་མར་བུམ་པའི་རྒྱུ་ཡོད་པར་འདོད་
ཅེས་བརྗོད་པ་རང་ལ་ཆོས་ཅན་འཚངས་བ་ཡིན་ནོ། །འདི་ལྟ་བུ་ནི་དོན་གྱིས་ཐོབ་པར་
མཁས་པས་བཤད་དེ། དཔེར་ན། རང་མཚན་དང་། རང་རིག་དང་། རང་མིན་ལྡོག་
ཆོས་ལ་སོགས་པ་རྣམས་ཀྱི་རང་སྒྲ་ལ་ཆོས་ཅན་མི་འཇུག་པ་མཁས་པ་རྣམ་དཔྱོད་དང་
ལྡན་པ་ཡོངས་ལ་ལེགས་པར་གྲགས་པ་བཞིན་ཡིན་ནོ། །ཁ་ཅིག་ན་རེ། འདུས་བྱས་ཀྱི་
མཚན་ཉིད་དེ་མི་འཐད་པར་ཐལ། །རང་གི་རྒྱུ་ལས་སྐྱེས་པ་མེད་པའི་ཕྱིར་ཏེ། རང་གི་
རྒྱུ་མེད་པའི་ཕྱིར་ཏེ། རང་རྟག་པ་ཡིན་པའི་ཕྱིར་ཏེ། ཁྱོད་རྟག་པ་ཡིན་པའི་ཕྱིར་ཏེ།
ཁྱོད་ཡོད་པ་རྟག་པ་ཡིན་པའི་ཕྱིར་ཏེ། ཁྱོད་ཡོད་པ་དང་རྟག་པའི་གཞི་མཐུན་ཡོད་པའི་
ཕྱིར་ཏེ། ཤེས་བྱ་དེ་དེ་ཡིན་པའི་ཕྱིར་ཟེར། ཁ་ཅིག་ན་རེ། བུམ་པ་ཆོས་ཅན། རང་གི་
རྒྱུ་ཡོད་པར་ཐལ། །དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་
འདོད་ལན་བཏབ་པས་ཆོས་ཅན་འཚངས་ནས་བུམ་པའི་རྒྱུ་ཡོད་པར་འདོད་ཅེས་རྩིས་

རིགས་པ་མ་ཡིན་པར་ཐལ། །དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་
པས་རང་གི་རྒྱུ་ཡོད་པར་འདོད་ཟེར་དགོས་པའི་ཕྱིར། མ་གྲུབ་ན། དེར་ཐལ། གཞི་གྲུབ་
ན། རང་གི་རྒྱུ་ཡོད་པས་ཁྱབ་པའི་ཕྱིར་ཏེ། གཞི་གྲུབ་ན། རང་རྒྱུ་ཡོད་པས་ཁྱབ་པའི་
ཕྱིར་ཏེ། དཀྱིལ་ཁང་རྒྱུ་འབྲས་ཆུང་བ་ལས། དེས་ན་བདག་མེད་ཡིན་ན། རང་རྒྱུ་ཡོད་
པས་ཁྱབ་བོ། །ཞེས་གསུངས་པའི་ཕྱིར་ཟེར་རོ། །དེ་ལྟར་ན་རང་དངོས་པོ་ཡིན་པར་
འདོད་དགོས་ཏེ། རང་ཡོད་པ་གང་ཞིག །རང་གི་རྒྱུ་ཡོད་པའི་ཕྱིར། ཁ་ཅིག་ན་རེ།
འདུས་བྱས་ཡིན་ན། རང་རྒྱུ་ལས་སྐྱེས་པས་ཁྱབ་པར་ཐལ། །འདུས་བྱས་ཀྱི་མཚན་ཉིད་
དེ་འཐད་པའི་ཕྱིར། འདོད་ན། རང་རྒྱུ་ཆོས་ཅན། རང་རྒྱུ་ལས་སྐྱེས་པར་ཐལ། །འདུས་
བྱས་ཡིན་པའི་ཕྱིར། ཟེར་ན་སྐྱོན་ཅན་ནོ། །འདོད་མི་ནུས་ཏེ། རང་རྒྱུ་རང་རྒྱུ་དང་ཐ་
དད་མ་ཡིན་པའི་ཕྱིར་ཏེ། རང་རྒྱུ་རང་རྒྱུ་དང་གཅིག་ཡིན་པའི་ཕྱིར། །ཁ་ཅིག་ན་རེ།
སངས་འཕགས་ཀྱི་རྒྱུ་དང་སེམས་ཅན་གྱི་རྒྱུ་གཉིས་ཀའི་གཞི་མཐུན་ཡོད་པར་ཐལ། །
རང་རྒྱུ་དེ་དེ་འདྲའི་གཞི་མཐུན་པ་ཡིན་པའི་ཕྱིར། མ་གྲུབ་ན། དེར་ཐལ། རང་རྒྱུ་དེ་
སངས་འཕགས་ཀྱི་རྒྱུ་ཡིན་པ་གང་ཞིག །དེ་སེམས་ཅན་གྱི་རྒྱུ་ཡིན་པའི་ཕྱིར། དང་པོ་
མ་གྲུབ་ན། དེར་ཐལ། སངས་འཕགས་རང་རྒྱུ་ལས་སྐྱེས་པའི་ཕྱིར། ཟེར་ན་མ་ཁྱབ།
གཉིས་པ་མ་གྲུབ་ན། དེར་ཐལ། སེམས་ཅན་རང་རྒྱུ་ལས་སྐྱེས་པའི་ཕྱིར། ཟེར་ན་མ་
ཁྱབ་བོ། ༈ །གཉིས་པ་ཡོད་རྟོགས་མེད་རྟོགས་ཀྱི་རྣམ་གཞག་བཤད་པ་ནི།
ཡོད་རྟོགས་མེད་རྟོགས་འདི་ལྟ་སྟེ། །ཁྱད་གཞི་ཡོད་པ་གཞིར་བཅས་ལ། །
མེད་རྟོགས་ཆ་ཡོད་ཡ་རྣམས་མེད། །ཡོད་རྟོགས་ཇི་ཙམ་བརྩེགས་ཀྱང་ཡོད། །
ཡོད་རྟོགས་མེད་རྟོགས་སྤེལ་གྱུར་ཚེ། །ཡོད་རྟོགས་གཙོ་བོས་ཆ་ཡ་རྩི། །
ཁྱད་གཞི་མེད་པ་གཞིར་བཅས་ལ། །མེད་རྟོགས་ཡ་ཡོད་ཆ་རྣམས་མེད། །
ཡོད་རྟོགས་ཇི་ཙམ་བརྩེགས་ཀྱང་མེད། །ཡོད་རྟོགས་མེད་རྟོགས་སྤེལ་གྱུར་ཚེ།

མེད་རྟོགས་གཙོ་བས་ཆ་ཡ་རྩི། །
ཞེས་པ་སྟེ། དོན་ནི། ཡོད་པར་རྟོགས་པའི་ཚད་མ་དང་མེད་པར་རྟོགས་པའི་ཚད་
མ་ཡོད་པའི་རྣམ་གཞག་ནི་འདི་ལྟ་སྟེ་བཤད་པར་བྱའོ། །ཁྱད་གཞི་ཡོད་པ་གཞིར་བཅས་
པ་བུམ་པ་ལྟ་བུ་ལ་མཚོན་ན། བུམ་པ་མེད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་ཡོད་དེ། ཡོད་པ་ཡིན་ན། མེད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་ཞེས་གཉིས་དང་བཞི་ལ་སོགས་པ་ཆ་བྱུང་ན་ཡོད་པས་ཁྱབ་པའི་ཕྱིར། བུམ་
པ་མེད་པར་རྟོགས་པའི་ཚད་མ་མེད་དེ། ཡོད་པ་ཡིན་ན། མེད་པར་རྟོགས་པའི་ཚད་མ་
ཞེས་གཅིག་དང་གསུམ་ལ་སོགས་པ་ཡ་རྣམས་བྱུང་ན་མེད་པས་ཁྱབ་པའི་ཕྱིར། བུམ་
པ་ཆོས་ཅན། ཡོད་པར་རྟོགས་པའི་ཚད་མ་ཡོད་པར་རྟོགས་པའི་ཚད་མ་ཞེས་སོགས་ཇི་
ཙམ་བརྩེགས་ཀྱང་ཡོད་དེ། ཡོད་པ་ཡིན་ན། ཡོད་པར་རྟོགས་པའི་ཚད་མ་ཡོད་པར་
རྟོགས་པའི་ཚད་མ་ཞེས་སོགས་ཇི་ཙམ་བརྩེགས་ཀྱང་ཡོད་པས་ཁྱབ་པའི་ཕྱིར། བུམ་
པ་ཆོས་ཅན། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཞེས་སོགས་
སྤེལ་བར་གྱུར་ཚེ་ཡོད་པར་རྟོགས་པའི་ཚད་མ་གཙོ་ཆེ་བས་ཆ་དང་ཡ་རྩི་དགོས་པ་ཡིན་
ཏེ། ཡོད་པ་ཡིན་ན། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་
པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཞེས་བཞི་དང་བརྒྱད་སོགས་བརྩེགས་
པར་མེད་རྟོགས་ཆ་བྱུང་ན་ཡོད་པས་ཁྱབ་ཅིང༌། །ཡོད་པ་ཡིན་ན། ཡོད་པར་རྟོགས་པའི་
ཚད་མ་མེད་པར་རྟོགས་པའི་ཚད་མ་ཞེས་གཉིས་དང་དྲུག་སོགས་བརྩེགས་པར་མེད་རྟོགས་
ཡ་བྱུང་ན་མེད་པས་ཁྱབ་པའི་ཕྱིར། སྒྲུབ་ཚུལ་ནི། བུམ་པ་ཆོས་ཅན། ཡོད་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཡོད་པར་རྟོགས་པའི་ཚད་མ་མེད་པར་རྟོགས་
པའི་ཚད་མ་ཡོད་པར་ཐལ། །ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་
ཡོད་པར་རྟོགས་པའི་ཚད་མ་མེད་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་

ཐལ། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པར་རྟོགས་པའི་
ཚད་མ་མེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། །ཡོད་པར་རྟོགས་པའི་
ཚད་མ་མེད་པར་རྟོགས་པའི་ཚད་མ་ཡོད་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། །ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་མེད་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཡོད་པར་རྟོགས་པའི་ཚད་མ་མེད་པ་མ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་པར་རྟོགས་པའི་ཚད་མ་ཡོད་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་པ་ཡིན་པའི་ཕྱིར། ཁྱད་གཞི་མེད་པ་
གཞིར་བཅས་པ་རི་བོང་རྭ་ལྟ་བུ་ལ་མཚོན་ན། རི་བོང་རྭ་ཆོས་ཅན། མེད་པར་རྟོགས་
པའི་ཚད་མ་ཡོད་དེ། མེད་པ་ཡིན་ན། མེད་པར་རྟོགས་པའི་ཚད་མ་ཞེས་གཅིག་དང་
གསུམ་ལ་སོགས་པ་ཡང་བྱུང་ན་ཡོད་པས་ཁྱབ་ཅིང་། མེད་པ་ཡིན་ན། མེད་པར་རྟོགས་
པའི་ཚད་མ་མེད་པར་རྟོགས་པའི་ཚད་མ་ཞེས་གཉིས་དང་བཞི་ལ་སོགས་པ་ཆ་རྣམས་
བྱུང་ན་མེད་པས་ཁྱབ་པའི་ཕྱིར། རི་བོང་རྭ་ཆོས་ཅན། ཡོད་པར་རྟོགས་པའི་ཚད་མ་
ཞེས་སོགས་ཇི་ཙམ་བརྩེགས་ཀྱང་མེད་དེ། མེད་པ་ཡིན་། ཡོད་པར་རྟོགས་པའི་ཚད་མ་
ཡོད་པར་རྟོགས་པའི་ཚད་མ་ཞེས་སོགས་ཇི་ཙམ་བརྩེགས་ཀྱང་མེད་པས་ཁྱབ་པའི་ཕྱིར།
རི་བོང་རྭ་ཆོས་ཅན། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཞེས་
སོགས་སྤེལ་བར་གྱུར་ཚེ་མེད་པར་རྟོགས་པའི་ཚད་མ་གཙོ་ཆེ་བས་ཆ་དང་ཡ་རྩི་དགོས་
པ་ཡིན་ཏེ། མེད་པ་ཡིན་ན། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་
ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཞེས་བཞི་དང་བརྒྱད་སོགས་
བརྩེགས་པར་མེད་རྟོགས་ཆ་བྱུང་ན་མེད་པས་ཁྱབ་ཅིང༌། མེད་པ་ཡིན་ན། །ཡོད་པར་
རྟོགས་པའི་ཚད་མ་མེད་པར་རྟོགས་པའི་ཚད་མ་ཞེས་གཉིས་དང་དྲུག་སོགས་བརྩེགས་
པར་མེད་རྟོགས་ཡ་བྱུང་ན་ཡོད་པས་ཁྱབ་པའི་ཕྱིར། སྒྲུབ་ཚུལ་ནི། རི་བོང་རྭ་ཆོས་ཅན།

ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པར་རྟོགས་པའི་ཚད་མ་
མེད་པར་རྟོགས་པའི་ཚད་མ་མེད་པར་ཐལ། ཡོད་པར་རྟོགས་པའི་ཚད་མ་མེད་པར་
རྟོགས་པའི་ཚད་མ་ཡོད་པར་རྟོགས་པའི་ཚད་མ་མེད་པ་མ་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་
པར་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་པར་
རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཡོད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་པར་རྟོགས་པའི་ཚད་མ་མེད་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡོད་པ་མ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། མེད་པ་ཡིན་པའི་ཕྱིར། དེས་ན། ཡོད་པ་ཡིན་ན།
ཡོད་པར་རྟོགས་པའི་ཚད་མ་ཡོད་པས་ཁྱབ། ཡོད་པར་རྟོགས་པའི་ཚད་མ་ཡོད་ན།
ཡོད་པ་ཡིན་པས་ཁྱབ། མེད་པ་ཡིན་ན། མེད་པར་རྟོགས་པའི་ཚད་མ་ཡོད་པས་ཁྱབ།
མེད་པར་རྟོགས་པའི་ཚད་མ་ཡོད་ན། མེད་པ་ཡིན་པས་ཁྱབ། དངོས་པོ་ཡིན་ན།
དངོས་པོར་རྟོགས་པའི་ཚད་མ་ཡོད་པས་ཁྱབ། དངོས་པོར་རྟོགས་པའི་ཚད་མ་ཡོད་ན།
དངོས་པོ་ཡིན་པས་ཁྱབ། དངོས་མེད་ཡིན་ན། དངོས་མེད་དུ་རྟོགས་པའི་ཚད་མ་ཡོད་
པས་ཁྱབ། དངོས་མེད་དུ་རྟོགས་པའི་ཚད་མ་ཡོད་ན། དངོས་མེད་ཡིན་པས་ཁྱབ་པ་
སོགས་བྱས་པ་དང་མ་བྱས་པ་ཐམས་ཅད་ལ་རིགས་འགྲེའོ། །དེའི་ཤེས་བྱེད་ཡོད་དེ།
རྣམ་འགྲེལ་ལས། སྣང་རུང་དངོས་པོ་མ་དམིགས་པའི༌། །དངོས་པོ་མེད་པ་རྟོགས་པར་
འགྱུར། ཞེས་པའི་གཞུང་འདི་དེ་ཡིན་པའི་ཕྱིར། ཁ་ཅིག་ན་རེ། ཤེས་བྱ་ཆོས་ཅན།
དངོས་མེད་དུ་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པར་ཐལ། །དངོས་
མེད་དུ་རྟོགས་པའི་ཚད་མ་མེད་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་

པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། དངོས་མེད་དུ་རྟོགས་
པའི་ཚད་མ་མེད་པར་རྟོགས་པའི་ཚད་མ་མེད་པ་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། དངོས་མེད་དུ་རྟོགས་པའི་ཚད་མ་མེད་པར་རྟོགས་པའི་ཚད་མ་མེད་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་མེད་དུ་རྟོགས་པའི་ཚད་མ་མེད་
པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་མེད་དུ་རྟོགས་པའི་
ཚད་མ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་མེད་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། དངོས་མེད་དུ་རྟོགས་པའི་ཚད་མ་མེད་པར་
རྟོགས་པའི་ཚད་མ་མེད་པར་ཐལ། དངོས་མེད་དུ་རྟོགས་པའི་ཚད་མ་མེད་པ་མ་ཡིན་
པའི་ཕྱིར་ཏེ། དངོས་མེད་དུ་རྟོགས་པའི་ཚད་མ་ཡོད་པའི་ཕྱིར་ཏེ། དངོས་མེད་ཡིན་
པའི་ཕྱིར། ཁ་ཅིག་ན་རེ། རྟག་པར་རྟོགས་པའི་ཚད་མ་མི་རྟག་པར་རྟོགས་པའི་ཚད་མ་
མ་བྱས་པར་རྟོགས་པའི་ཚད་མ་ཡོད་ན། རྟག་པར་རྟོགས་པའི་ཚད་མ་དང༌། མི་རྟག་
པར་རྟོགས་པའི་ཚད་མ་མ་བྱས་པར་རྟོགས་པའི་ཚད་མ་གཉིས་ཀ་རེ་རེ་ནས་ཡོད་པས་ཁྱབ་
ཟེར་ན། ཀ་བ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། ཀ་བ་ཆོས་
ཅན། དེར་ཐལ། རྟག་པར་རྟོགས་པའི་ཚད་མ་མི་རྟག་པར་རྟོགས་པའི་ཚད་མ་མ་བྱས་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པར་རྟོགས་པའི་ཚད་མ་མི་
རྟག་པར་རྟོགས་པའི་ཚད་མ་མེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་
པར་རྟོགས་པའི་ཚད་མ་མི་རྟག་པ་མ་ཡིན་པའི་ཕྱིར། མ་གྲུབ་ན། ཀ་བ་ཆོས་ཅན། དེར་
ཐལ། རྟག་པར་རྟོགས་པའི་ཚད་མ་མེད་པའི་ཕྱིར། མ་གྲུབ་ན། ཀ་བ་ཆོས་ཅན། དེར་
ཐལ། རྟག་པ་མ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། རྩ་བར་འདོད་ན། ཀ་བ་
ཆོས་ཅན། དེ་གཉིས་ཀ་རེ་རེ་ནས་མེད་པར་ཐལ། རྟག་པར་རྟོགས་པའི་ཚད་མ་མེད་པ་
གང་ཞིག །མི་རྟག་པར་རྟོགས་པའི་ཚད་མ་མ་བྱས་པར་རྟོགས་པའི་ཚད་མ་མེད་པའི་

ཕྱིར། དང་པོ་མ་གྲུབ་ན། ཀ་བ་ཆོས་ཅན། དེར་ཐལ། རྟག་པ་མ་ཡིན་པའི་ཕྱིར། གཉིས་
པ་མ་གྲུབ་ན། ཀ་བ་ཆོས་ཅན། དེར་ཐལ། མི་རྟག་པར་རྟོགས་པའི་ཚད་མ་མ་བྱས་པ་མ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མི་རྟག་པར་རྟོགས་པའི་ཚད་མ་
ཚད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མི་རྟག་པར་རྟོགས་པའི་
ཚད་མ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མི་རྟག་པ་ཡིན་པའི་ཕྱིར།
ཁ་ཅིག་ན་རེ། བྱས་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པར་
རྟོགས་པའི་ཚད་མ་ཡོད་ན། བྱས་པར་རྟོགས་པའི་ཚད་མ་ཡོད་པས་ཁྱབ་ཟེར་ན། ནམ་
མཁའ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་
ཐལ། བྱས་པར་རྟོགས་པའི་ཚད་མ་མེད་པར་རྟོགས་པའི་ཚད་མ་ཡོད་པ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། བྱས་པར་རྟོགས་པའི་ཚད་མ་མེད་པ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། བྱས་པ་མ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། མ་བྱས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེར་
ཐལ། བྱས་པ་མ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར། ཁོ་ན་རེ། མངོན་སུམ་དུ་
རྟོགས་པའི་ཚད་མ་ཡོད་ན། མངོན་སུམ་ཡིན་པས་ཁྱབ་པར་ཐལ། གོང་གི་དམ་བཅའ་
དེ་རྣམས་འཐད་པའི་ཕྱིར། འདོད་ན། ཆོས་ཐམས་ཅད་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། ཁྱོད་མངོན་སུམ་དུ་རྟོགས་པའི་རྣམ་
མཁྱེན་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་མངོན་སུམ་གྱིས་
རྟོགས་པའི་རྣམ་མཁྱེན་ཡོད་པའི་ཕྱིར། ཟེར་ན་མ་ཁྱབ། རྩ་བར་འདོད་མི་ནུས་ཏེ།
ཆོས་ཐམས་ཅད་ཤེས་པ་མ་ཡིན་པའི་ཕྱིར་ཏེ། ཆོས་ཐམས་ཅད་རྟག་པ་ཡིན་པའི་ཕྱིར།
ཁོ་ན་རེ། བུད་མེད་ཀྱི་གཟུགས་ཆོས་ཅན། ཡིད་དུ་འོང་བ་ཡིན་པར་ཐལ། ཁྱོད་ཡིད་དུ་
འོང་བར་རྟོགས་པའི་ཚད་མ་ཡོད་པའི་ཕྱིར། ་མ་གྲུབ་ན། དེ་ཆོས་ཅན། དེར་ཐལ།

ཆགས་ཅན་གྱི་སྐྱེས་བུ་ལ་ཁྱོད་ཡིད་དུ་འོང་བར་སྣང་བའི་ཕྱིར། ཟེར་ན་མ་ཁྱབ། རྟགས་
གྲུབ་སྟེ། རྣམ་འགྲེལ་ལས། གཟུགས་སོགས་བུད་མེད་སོགས་ཁྱད་པར། །ནམ་ཡང་
མིག་གི་འཛིན་མི་འགྱུར། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་ཡིད་
དུ་མི་འོང་བ་ཡིན་པའི་ཕྱིར། མ་གྲུབ་ན། བུད་མེད་ཀྱི་གཟུགས་ཆོས་ཅན། དེར་ཐལ།
ཁྱོད་ཡིད་དུ་མི་འོང་བར་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཆགས་བྲལ་གྱི་རྣལ་འབྱོར་པས་ཁྱོད་ཡིད་དུ་མི་འོང་བར་རྟོགས་པའི་ཕྱིར་ཏེ།
རྣམ་འགྲེལ་ལས། ཆགས་བྲལ་ཆགས་དང་ཡིད་ལོག་བཞིན། ཞེས་གསུངས་པའི་ཕྱིར།
ཁ་ཅིག་ན་རེ། མ་ཡིན་པར་གྱུར་པའི་རྟག་པར་རྟོགས་པའི་ཚད་མ་ཡོད་ན། རྟག་པར་
རྟོགས་པའི་ཚད་མ་ཡོད་པའི་ཁྱབ་ཟེར་ན། གཟུགས་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། མ་གྲུབ་ན། དེར་ཐལ། གཟུགས་མ་ཡིན་པར་གྱུར་པའི་རྟག་པ་ཡོད་པའི་
ཕྱིར། མ་གྲུབ་ན། དེར་ཐལ། རྟག་པ་ཡིན་ན། གཟུགས་མ་ཡིན་པར་གྱུར་པའི་རྟག་པ་
ཡིན་པས་ཁྱབ་པའི་ཕྱིར། རྩ་བར་འདོད་མི་ནུས་ཏེ། གཟུགས་རྟག་པ་མ་ཡིན་པའི་ཕྱིར།
ཁ་ཅིག་ན་རེ། དངོས་པོ་མ་ཡིན་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་
མ་ཆོས་ཅན། ཁྱོད་ཡོད་པ་དང༌། ཁྱོད་མེད་པ་གང་རུང་ཡིན་པར་ཐལ། བདག་མེད་
ཡིན་པའི་ཕྱིར། འདོད་ན། དངོས་པོ་མ་ཡིན་པར་རྟོགས་པའི་ཚད་མ་ཆོས་ཅན། དངོས་
མེད་དུ་རྟོགས་པའི་ཚད་མ་ཡོད་པ་དང༌། དངོས་པོ་མ་ཡིན་པར་རྟོགས་པའི་ཚད་མ་
དངོས་མེད་དུ་རྟོགས་པའི་ཚད་མ་མེད་པ་གང་རུང་མ་ཡིན་པར་ཐལ། དངོས་མེད་དུ་
རྟོགས་པའི་ཚད་མ་ཡོད་པ་མ་ཡིན་པ་གང་ཞིག །དངོས་པོ་མ་ཡིན་པར་རྟོགས་པའི་ཚད་
མ་དངོས་མེད་དུ་རྟོགས་པའི་ཚད་མ་མེད་པ་མ་ཡིན་པའི་ཕྱིར། དང་པོ་སླ། གཉིས་པ་མ་
གྲུབ་ན། དངོས་པོ་མ་ཡིན་པར་རྟོགས་པའི་ཚད་མ་ཆོས་ཅན། དངོས་པོ་མ་ཡིན་པར་
རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་མེད་པ་མ་ཡིན་པར་ཐལ། །དངོས་

པོ་མ་ཡིན་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་ཡོད་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། དངོས་པོ་མ་ཡིན་པར་རྟོགས་པའི་ཚད་མ་མེད་པའི་
ཕྱིར་ཏེ། དངོས་པོར་རྟོགས་པའི་ཚད་མ་ཡོད་པའི་ཕྱིར། མ་གྲུབ་ན། དངོས་པོ་མ་ཡིན་
པར་རྟོགས་པའི་ཚད་མ་ཆོས་ཅན། དངོས་པོར་རྟོགས་པའི་ཚད་མ་ཡོད་པར་ཐལ།
དངོས་པོ་ཡིན་པའི་ཕྱིར། ཁ་ཅིག་ན་རེ། རོ་སྒོང་ངའི་སྤུ་ཆོས་ཅན། ཡོད་པར་རྟོགས་
པའི་ཚད་མ་ཡོད་པར་ཐལ། །ཡོད་པ་ཡིན་པའི་ཕྱིར། ཁྱབ་པ་དོན་གྱིས་ཁས། མ་གྲུབ་
ན། དེ་ཆོས་ཅན། དེར་ཐལ། ཡོད་པ་དང་ཐ་དད་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། །ཡོད་པའི་དགག་གཞི་ཡིན་པའི་ཕྱིར། མ་གྲུབ་ན། རོ་ཆོས་ཅན།
ཁྱོད་སྒོང་ངའི་སྤུ་ཡོད་པའི་དགག་གཞི་ཡིན་པར་ཐལ། །སྒོང་ངའི་སྤུ་ཡོད་པ་ཁྱོད་ཀྱི་
དགག་བྱ་ཡིན་པའི་ཕྱིར། ཟེར་ན་རྩོད་གཞི་ཕྱེད་གསལ་བར་འབྱར་བས་སྐྱོན་ཅན་ནོ། །
སྒོང་ངའི་སྤུ་ཡོད་པ་ཆོས་ཅན། རོའི་དགག་བྱ་ཡིན་པར་ཐལ། །མེད་པ་ཡིན་པའི་ཕྱིར།
མ་གྲུབ་ན། དེར་ཐལ། སྒོང་ངའི་སྤུ་ཡོད་པ་མེད་པའི་ཕྱིར་ཏེ། སྒོང་ངའི་སྤུ་མེད་པའི་
ཕྱིར། ཁོ་ན་རེ། ཆུ་ཀླུང་ཆོས་ཅན། རྣག་ཁྲག་ཡིན་པར་ཐལ། །ཁྱོད་རྣག་ཁྲག་ཏུ་རྟོགས་
པའི་ཚད་མ་ཡོད་པའི་ཕྱིར། ཁྱབ་པ་དོན་གྱིས་ཁས། མ་གྲུབ་ན། ཆུ་ཀླུང་ཆོས་ཅན།
དེར་ཐལ། ཡི་དྭགས་ཀྱི་རྒྱུད་ལ་ཁྱོད་རྣག་ཁྲག་ཏུ་རྟོགས་པའི་ཚད་མ་ཡོད་པའི་ཕྱིར།
ཟེར་ན་འདིར་མ་ཁྱབ། རྟགས་གྲུབ་སྟེ། འཇུག་པ་ལས། ཆུ་འབབ་ཀླུང་ལ་ཡི་དྭགས་རྣག་
བློ་ཡང་། ཞེས་གསུངས་པའི་ཕྱིར། ཁ་ཅིག་ན་རེ། རྟག་པར་རྟོགས་པའི་ཚད་མ་དངོས་
མེད་དུ་རྟོགས་པའི་ཚད་མ་ཆོས་ཅན། ཁྱོད་དང་ཁྱོད་གང་རུང་མེད་པར་ཐལ། །ཁྱོད་
མེད་པའི་ཕྱིར། ཟེར་ན་མ་ཁྱབ། །མ་གྲུབ་ན། རྟག་པར་རྟོགས་པའི་ཚད་མ་ཆོས་ཅན།
དངོས་མེད་དུ་རྟོགས་པའི་ཚད་མ་མེད་པར་ཐལ། །དངོས་པོར་རྟོགས་པའི་ཚད་མ་ཡོད་
པའི་ཕྱིར་ཏེ། དངོས་པོ་ཡིན་པའི་ཕྱིར། རྩ་བར་འདོད་ན། རྟག་པར་རྟོགས་པའི་ཚད་མ་

ཆོས་ཅན། དངོས་མེད་དུ་རྟོགས་པའི་ཚད་མ་དང༌། རྟག་པར་རྟོགས་པའི་ཚད་མ་དངོས་
མེད་དུ་རྟོགས་པའི་ཚད་མ་གང་རུང་ཡོད་པར་ཐལ། །རྟག་པར་རྟོགས་པའི་ཚད་མ་
དངོས་མེད་དུ་རྟོགས་པའི་ཚད་མ་ཡོད་པའི་ཕྱིར་ཏེ། ཁྱོད་རྟག་པར་རྟོགས་པའི་ཚད་མ་
དངོས་མེད་ཡིན་པའི་ཕྱིར་ཏེ། ཁྱོད་རྟག་པར་རྟོགས་པའི་ཚད་མ་མེད་པའི་ཕྱིར། ༈ །
གསུམ་པ་ཡིན་ལོག་མིན་ལོག་གི་རྣམ་གཞག་བཤད་པ་ལ་གཉིས། དངོས་དང་། ཡིན་
རྟོགས་མིན་རྟོགས་ཀྱི་ཚད་མའི་ཡུལ་བཤད་པའོ། །དང་པོ་ནི།
ཡིན་ལོག་མིན་ལོག་འདི་ལྟ་སྟེ། ཁྱད་གཞི་ཡིན་པ་གཞིར་བཅས་ལ། །
ཡིན་ལོག་ཆ་ཡིན་ཡ་རྣམས་མིན། །མིན་ལོག་ཇི་ཙམ་བརྩེགས་ཀྱང་ཡིན། །
ཡིན་ལོག་མིན་ལོག་སྤེལ་གྱུར་ཚེ། །མིན་ལོག་གཙོ་བས་ཆ་ཡ་རྩི། །
ཁྱད་གཞི་མིན་པ་གཞིར་བཅས་ལ། །ཡིན་ལོག་ཡ་ཡིན་ཆ་རྣམས་མིན། །
མིན་ལོག་ཇི་ཙམ་བརྩེགས་ཀྱང་མིན། །ཡིན་ལོག་མིན་ལོག་སྤེལ་གྱུར་ཚེ། །
ཡིན་ལོག་གཙོ་བས་ཆ་ཡ་རྩི།
ཞེས་པ་སྟེ། དོན་ནི། ཡིན་པ་ལས་ལོག་པ་དང་མིན་པ་ལས་ལོག་པའི་རྣམ་གཞག་
ནི་འདི་ལྟ་སྟེ། རྣམ་འགྲེལ་ལས། དེ་ལའང་གཞན་ལས་ལྡོག་པ་དང༌། །གཞན་ལས་ལོག་
པ། ཞེས་པས་བསྟན་པ་བཞིན་བཤད་པར་བྱའོ། །དེ་ཡང་ཁྱད་གཞི་ཡིན་པ་རྟག་པ་ལྟ་བུ་
གཞིར་བཅས་པ་ལ་མཚོན་ན། རྟག་པ་ཆོས་ཅན། རྟག་པ་ཡིན་པ་ལས་ལོག་པ་ཡིན་པ་
ལས་ལོག་པ་ཡིན་ཏེ། རྟག་པ་ཡིན་ན། རྟག་པ་ཡིན་པ་ལས་ལོག་པ་ཡིན་པ་ལས་ལོག་པ་
ཞེས་གཉིས་དང་བཞི་དང་དྲུག་སོགས་ཆ་བྱུང་ན་ཡིན་པས་ཁྱབ་པ་དང༌། རྟག་པ་ཡིན་ན།
རྟག་པ་ཡིན་པ་ལས་ལོག་པ་ཞེས་གཅིག་དང་གསུམ་ལ་སོགས་པ་ཡ་རྣམས་བྱུང་ན་མ་
ཡིན་པས་ཁྱབ་པའི་ཕྱིར། རྟག་པ་ཆོས་ཅན། རྟག་པ་མ་ཡིན་པ་ལས་ལོག་པ་ཞེས་
སོགས་ཇི་ཙམ་བརྩེགས་ཀྱང་ཡིན་ཏེ། རྟག་པ་ཡིན་ན། རྟག་པ་མིན་པ་ལས་ལོག་པ་མ་

ཡིན་པ་ལས་ལོག་པ་ཇི་ཙམ་བརྩེགས་ཀྱང་ཡིན་པས་ཁྱབ་པའི་ཕྱིར། རྟག་པ་ཆོས་ཅན།
རྟག་པ་ཡིན་པ་ལས་ལོག་པ་མིན་པ་ལས་ལོག་པ་ཞེས་སོགས་སྤེལ་བར་གྱུར་ཚེ་མིན་ལོག་
གཙོ་ཆེ་བས་ཆ་དང་ཡ་རྩི་དགོས་པ་ཡིན་ཏེ། རྟག་པ་ཡིན་ན། རྟག་པ་ཡིན་པ་ལས་ལོག་
པ་མ་ཡིན་པ་ལས་ལོག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཞེས་བཞི་དང་
བརྒྱད་སོགས་བརྩེགས་པར་ཡིན་ལོག་ཆ་བྱུང་ན་ཡིན་པས་ཁྱབ་ཅིང་། རྟག་པ་ཡིན་ན།
རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཞེས་གཉིས་དང་དྲུག་སོགས་བརྩེགས་
པར་ཡིན་ལོག་ཡ་བྱུང་ན་མ་ཡིན་པས་ཁྱབ་པའི་ཕྱིར། སྒྲུབ་ཚུལ་ནི། ཤེས་བྱ་ཆོས་ཅན།
རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པ་ལས་ལོག་པ་མ་ཡིན་པ་ལས་
ལོག་པ་ཡིན་པར་ཐལ། རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པ་
ལས་ལོག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པ་ཡིན་པ་ལས་
ལོག་པ་མ་ཡིན་པ་ལས་ལོག་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། །རྟག་པ་ཡིན་པ་ལས་ལོག་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། རྟག་པ་ཡིན་པའི་ཕྱིར། ཁྱད་གཞི་མིན་པ་རྟག་པ་མ་ཡིན་པ་ལྟ་བུ་གཞིར་བཅས་པ་
ལ་མཚོན་ན། རྟག་པ་མ་ཡིན་པ་ཆོས་ཅན། རྟག་པ་ཡིན་པ་ལས་ལོག་པ་ཡིན་ཏེ། རྟག་པ་
མ་ཡིན་པ་ཡིན་ན། རྟག་པ་ཡིན་པ་ལས་ལོག་པ་ཞེས་གཅིག་དང་གསུམ་ལ་སོགས་པ་ཡ་
བྱུང་ན་ཡིན་པས་ཁྱབ་པ་དང༌། རྟག་པ་མ་ཡིན་ན། རྟག་པ་ཡིན་པ་ལས་ལོག་པ་ཡིན་པ་
ལས་ལོག་པ་ཞེས་གཉིས་དང་བཞི་དང་དྲུག་སོགས་ཆ་རྣམས་བྱུང་ན་མིན་པས་ཁྱབ་པའི་
ཕྱིར། རྟག་པ་མ་ཡིན་པ་ཆོས་ཅན། རྟག་པ་མིན་པ་ལས་ལོག་པ་ཞེས་ཇི ་ཙམ་བརྩེགས
ཀྱང་མིན་ཏེ། རྟག་པ་མ་ཡིན་ན། རྟག་པ་མ་ཡིན་པ་ལས་ལོག་པ་མ་ཡིན་པ་ལས་ལོག་པ་
ཞེས་ཇི་ཙམ་བརྩེགས་ཀྱང་མ་ཡིན་པས་ཁྱབ་པའི་ཕྱིར། རྟག་པ་མ་ཡིན་པ་ཆོས་ཅན།
རྟག་པ་ཡིན་པ་ལས་ལོག་པ་མིན་པ་ལས་ལོག་པ་ཞེས་སོགས་སྤེལ་བར་གྱུར་ཚེ་ཡིན་པ་

ལས་ལོག་པ་གཙོ་ཆེ་བས་ཆ་དང་ཡ་རྩི་དགོས་པ་ཡིན་ཏེ། རྟག་པ་མ་ཡིན་ན། རྟག་པ་
ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་
ཞེས་བཞི་དང་བརྒྱད་སོགས་བརྩེགས་པར་ཡིན་ལོག་ཆ་བྱུང་ན་མ་ཡིན་པས་ཁྱབ་ཅིང་།
རྟག་པ་མ་ཡིན་ན། རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཞེས་གཉིས་དང་
དྲུག་སོགས་བརྩེགས་པར་ཡིན་ལོག་ཡ་བྱུང་ན་ཡིན་པས་ཁྱབ་པའི་ཕྱིར། སྒྲུབ་ཚུལ་ནི།
སྒྲ་ཆོས་ཅན། རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པ་ལས་ལོག་པ་
མ་ཡིན་པ་ལས་ལོག་པ་མ་ཡིན་པར་ཐལ། །རྟག་པ་ཡིན་པ་ལས་ལོག་པ་མ་ཡིན་པ་ལས་
ལོག་པ་ཡིན་པ་ལས་ལོག་པ་མ་ཡིན་པའི་ཕྱིར། མ་གྲུབ་ན། སྒྲ་ཆོས་ཅན། དེར་ཐལ།
རྟག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པའི་ཕྱིར། མ་གྲུབ་ན། སྒྲ་
ཆོས་ཅན། དེར་ཐལ། རྟག་པ་ཡིན་པ་ལས་ལོག་པ་ཡིན་པའི་ཕྱིར། མ་གྲུབ་ན། སྒྲ་ཆོས་
ཅན། དེར་ཐལ། རྟག་པ་མ་ཡིན་པའི་ཕྱིར། དེས་ན། རྟག་པ་ཡིན་ན། རྟག་པ་མ་ཡིན་པ་
ལས་ལོག་པ་ཡིན་པས་ཁྱབ། རྟག་པ་མ་ཡིན་པ་ལས་ལོག་པ་ཡིན་ན། རྟག་པ་ཡིན་པས་
ཁྱབ། རྟག་པ་མ་ཡིན་ན། རྟག་པ་ཡིན་པ་ལས་ལོག་པ་ཡིན་པས་ཁྱབ། རྟག་པ་ཡིན་པ་
ལས་ལོག་པ་ཡིན་ན། རྟག་པ་མ་ཡིན་པས་ཁྱབ། དེ་བཞིན་དུ་མི་རྟག་པ་ཡིན་ན། མི་རྟག་
པ་མ་ཡིན་པ་ལས་ལོག་པ་ཡིན་པས་ཁྱབ་པ་སོགས་ཆོས་ཐམས་ཅད་ལ་རིགས་འགྲེ་ཤེས་
པར་བྱའོ། །ཁ་ཅིག་ན་རེ། དངོས་པོ་མ་ཡིན་པ་ལས་ལོག་པ་ཡིན་ན། བེམ་པོ་མ་ཡིན་
པ་ལས་ལོག་པ་ཡིན་པས་ཁྱབ་ཟེར་ན། དཔལ་ལྡན་ཆོས་ཀྱི་གྲགས་པ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། །དངོས་པོ་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། དེར་ཐལ། བེམ་པོ་མ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། བེམ་ཤེས་གང་རུང་མ་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། བེམ་ཤེས་གང་རུང་མ་ཡིན་པར་གྱུར་པའི་འདུས་བྱས་སུ་

དམིགས་པ་ཡིན་པའི་ཕྱིར་ཏེ། ལྡན་མིན་འདུ་བྱེད་ཡིན་པའི་ཕྱིར། ཁ་ཅིག་ན་རེ། དྲི་
ཡིན་པ་ལས་ལོག་པ་ཡིན་པ་ལས་ལོག་པ་ཡིན་ན། དྲི་ཡིན་པ་ལས་ལོག་པ་ཡིན་པས་
ཁྱབ་ཟེར་ན། ཙན་དན་གྱི་དྲི་ཆོས་ཅན། དེར་ཐལ། །དེའི་ཕྱིར། ཁྱབ་པ་ཁས། མ་གྲུབ་
ན། དེ་ཆོས་ཅན། དེར་ཐལ། དྲི་ཡིན་པ་ལས་ལོག་པ་མ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དྲི་མ་ཡིན་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། དྲི་ཡིན་པའི་ཕྱིར་ཏེ། ལྷན་ཅིག་སྐྱེས་པའི་དྲི་ཞིམ་པ་ཡིན་པའི་ཕྱིར། རྩ་བར་
འདོད་མི་ནུས་ཏེ། དྲི་ཡིན་པའི་ཕྱིར། ཁ་ཅིག་ན་རེ། རྣམ་མཁྱེན་ཆོས་ཅན། དངོས་པོ་
ཡིན་པ་ལས་ལོག་པ་ཡིན་པར་ཐལ། དངོས་པོ་ཡིན་པ་ལས་ལོག་པ་ཡིན་པ་ལས་ལོག་
པ་དང༌། དངོས་པོ་མ་ཡིན་པ་ལས་ལོག་པ་གཉིས་ཀ་ཡིན་པའི་ཕྱིར། ཟེར་ན་མ་ཁྱབ།
མ་གྲུབ་ན། རྣམ་མཁྱེན་ཆོས་ཅན། དེར་ཐལ། དངོས་པོ་ཡིན་པ་ལས་ལོག་པ་ཡིན་པ་
ལས་ལོག་པ་ཡིན་པ་གང་ཞིག །དངོས་པོ་མ་ཡིན་པ་ལས་ལོག་པ་ཡིན་པའི་ཕྱིར། དང་
པོ་མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པ་ལས་ལོག་པ་མ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་མ་ཡིན་པ་མ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པའི་ཕྱིར། གཉིས་པ་མ་གྲུབ་ན།
ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཁྱབ་སྟེ། དངོས་པོ་དང་དངོས་པོ་མ་
ཡིན་པ་ལས་ལོག་པ་གཉིས་དོན་གཅིག་ཡིན་པའི་ཕྱིར། ཁ་ཅིག་ན་རེ། བུམ་པའི་ལྡོག་
པ་ཆོས་ཅན། དངོས་མེད་ཡིན་པ་ལས་ལོག་པ་ཡིན་པར་ཐལ། །དངོས་མེད་ཡིན་པ་
ལས་ལོག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པའི་
ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། དངོས་མེད་ཡིན་པ་ལས་
ལོག་པ་ཡིན་པ་ལས་ལོག་པ་མ་ཡིན་པ་ལས་ལོག་པ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། དངོས་མེད་ཡིན་པ་ལས་ལོག་པ་ཡིན་པ་ལས་ལོག་པ་ཡིན་པའི་

ཕྱིར། མ་གྲུབ་ན། དེ་ཆོས་ཅན། དེར་ཐལ། །དངོས་མེད་ཡིན་པས་ལས་ལོག་པ་མ་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་མེད་མ་ཡིན་པ་མ་ཡིན་པའི་
ཕྱིར། ཁྱབ་སྟེ། དངོས་མེད་མ་ཡིན་པ་དང་དངོས་མེད་ཡིན་པ་ལས་ལོག་པ་གཉིས་དོན་
གཅིག་ཡིན་པའི་ཕྱིར། ཁོ་ན་རེ། གཟུགས་ཆོས་ཅན། རྟག་པ་ཡིན་པ་ལས་ལོག་པ་རྟག་
པ་ཡིན་པ་ལས་ལོག་པ་ཡིན་པར་ཐལ། །རྟག་པ་ཡིན་པ་ལས་ལོག་པ་ཡིན་པའི་ཕྱིར།
ཟེར་ན་མ་ཁྱབ། འདོད་ན། དེ་ཆོས་ཅན། རྟག་པ་ཡིན་པ་ལས་ལོག་པ་རྟག་པ་ཡིན་པ་
ལས་ལོག་པ་མ་ཡིན་པར་ཐལ། །རྟག་པ་ཡིན་པ་ལས་ལོག་པ་རྟག་པ་མ་ཡིན་པ་ལས་
ལོག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པ་ཡིན་པ་ལས་ལོག་
པ་རྟག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟག་པ་མ་ཡིན་པ་རྟག་
པ་ཡིན་པའི་ཕྱིར། ཁ་ཅིག་ན་རེ། དངོས་པོ་མ་ཡིན་པ་ལས་ལོག་པ་ཡིན་པར་
ཐལ། །དངོས་པོ་མ་ཡིན་པ་ལས་ལོག་པ་དངོས་པོ་མ་ཡིན་པ་ལས་ལོག་པ་ཡིན་པའི་
ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། དངོས་པོ་མ་ཡིན་པ་ལས་ལོག་པ་དངོས་
པོ་ཡིན་པའི་ཕྱིར། མ་གྲུབ་ན། དངོས་པོ་མ་ཡིན་པ་ལས་ལོག་པ་ཆོས་ཅན། དངོས་པོ་
ཡིན་པར་ཐལ། རང་མཚན་ཡིན་པའི་ཕྱིར། རྩ་བར་འདོད་མི་ནུས་ཏེ། དངོས་པོ་མ་
ཡིན་པའི་ཕྱིར་ཏེ། རྟག་པ་ཡིན་པའི་ཕྱིར་ཏེ། ཁྱོད་རྟག་པ་ཡིན་པའི་ཕྱིར། ༈ །གཉིས་
པ་ཡིན་རྟོགས་མིན་རྟོགས་ཀྱི་ཚད་མའི་ཡུལ་བཤད་པ་ནི།།མིན་པ་དང་ནི་ཁྱབ་མཉམ་ཡིན།
ཡིན་པར་རྟོགས་པའི་ཚད་མའི་ཡུལ། །ཡིན་པ་དང་ནི་ཁྱབ་མཉམ་ཡིན། །
ཞེས་པ་སྟེ། དོན་ནི། དངོས་པོ་ཡིན་པར་རྟོགས་པའི་ཚད་མའི་ཡུལ་དངོས་པོ་
ཡིན་པ་དང་ནི་ཡིན་ཁྱབ་མཉམ་ཡིན་ཏེ། དངོས་པོ་ཡིན་ན། དངོས་པོ་ཡིན་པར་རྟོགས་
པའི་ཚད་མའི་ཡུལ་ཡིན་པས་ཁྱབ། །དངོས་པོ་ཡིན་པར་རྟོགས་པའི་ཚད་མའི་ཡུལ་
མིན་པར་རྟོགས་པའི་ཚད་མའི་ཡུལ།

ཡིན་ན། དངོས་པོ་ཡིན་པས་ཁྱབ་པའི་ཕྱིར། དངོས་པོ་མིན་པར་རྟོགས་པའི་ཚད་མའི་
ཡུལ་དངོས་པོ་མིན་པ་དང་ནི་ཡིན་ཁྱབ་མཉམ་ཡིན་ཏེ། དངོས་པོ་མ་ཡིན་ན། དངོས་པོ་
མ་ཡིན་པར་རྟོགས་པའི་ཚད་མའི་ཡུལ་ཡིན་པས་ཁྱབ། དངོས་པོ་མ་ཡིན་པར་རྟོགས་
པའི་ཚད་མའི་ཡུལ་ཡིན་ན། དངོས་པོ་མ་ཡིན་པས་ཁྱབ་པའི་ཕྱིར། ཁོ་ན་རེ། སྤྱི་ཆོས་
ཅན། དངོས་པོ་ཡིན་པར་ཐལ། དངོས་པོ་ཡིན་པར་རྟོགས་པའི་ཚད་མའི་ཡུལ་ཡིན་
པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པར་
རྟོགས་པའི་ཚད་མའི་གཞལ་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
དངོས་པོ་ཡིན་པར་གྱུར་པའི་ཚད་མའི་གཞལ་བྱ་ཡིན་པའི་ཕྱིར། ཟེར་ན་མ་ཁྱབ། མ་
གྲུབ་ན། དེ་ཆོས་ཅན། དེར་ཐལ། དངོས་པོར་གྱུར་པའི་ཚད་མའི་གཞལ་བྱ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། གཞི་གྲུབ་པའི་ཕྱིར། ཁྱབ་སྟེ། གཞི་གྲུབ
ན། དངོས་པོར་གྱུར་པའི་ཚད་མའི་གཞལ་བྱ་ཡིན་པས་ཁྱབ་པའི་ཕྱིར། རྩ་བར་འདོད་
མི་ནུས་ཏེ། སྤྱི་རྫས་སུ་མ་གྲུབ་པའི་ཕྱིར་ཏེ། སྤྱི་དངོས་མེད་ཡིན་པའི་ཕྱིར། ཁ་ཅིག་ན་
རེ། དངོས་པོ་ཆོས་ཅན། ཡིན་པར་གྱུར་པའི་ཡོད་པ་ཡིན་པར་ཐལ། ཡིན་པར་གྱུར་
པའི་ཚད་མའི་གཞལ་བྱ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དངོས་པོ་ཡིན་
པར་གྱུར་པའི་ཚད་མའི་གཞལ་བྱ་ཡིན་པར་ཐལ། །གཞལ་བྱ་ཡིན་པའི་ཕྱིར། རྩ་བར་
འདོད་ན། དངོས་པོ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། །ཁོ་ན་རེ།
རྟག་པ་ཆོས་ཅན། མ་ཡིན་པར་གྱུར་པའི་ཡོད་པ་ཡིན་པར་ཐལ། མ་ཡིན་པར་གྱུར་པའི་
ཚད་མའི་ཡུལ་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཡུལ་ཡིན་ན། རྟག་པ་
མ་ཡིན་པར་གྱུར་པའི་ཚད་མའི་ཡུལ་ཡིན་དགོས་པའི་ཕྱིར། འདོད་ན། དངོས་པོ་ཡིན་
པར་ཐལ། །འདོད་པའི་ཕྱིར། འདོད་མི་ནུས་སོ། །ཁ་ཅིག་ན་རེ། རྟག་པ་ཡིན་པར་གྱུར་
པའི་ཚད་མས་རྟོགས་པར་བྱ་བ་ཡོད་པར་ཐལ། རྟག་པ་ཡིན་པར་གྱུར་པའི་གཞལ་བྱ་

ཡོད་པའི་ཕྱིར། ཟེར་ན་མ་ཁྱབ། ཁོ་ན་རེ། ཁྱབ་སྟེ། དེ་གཉིས་ལ་ཡོད་ཁྱབ་མཉམ་གྲུབ་
པའི་ཕྱིར་ཏེ། རྟག་པ་ཡིན་པར་གྱུར་པའི་ཚད་མས་རྟོགས་པར་བྱ་བ། རྟག་པ་ཡིན་པར་
གྱུར་པའི་གཞལ་བྱའི་མཚན་ཉིད་ཡིན་པའི་ཕྱིར། མ་གྲུབ་ན། དེར་ཐལ། ཚད་མས་
རྟོགས་པར་བྱ་བ། གཞལ་བྱའི་མཚན་ཉིད་ཡིན་པའི་ཕྱིར། ཟེར་ན་མ་ཁྱབ། རྩ་བར་
འདོད་ན། རྟག་པ་ཡིན་པར་གྱུར་པའི་ཚད་མ་ཡོད་པར་ཐལ་ལོ། །ཁ་ཅིག་ན་རེ། རྟག་པ་
ཁོ་ན་ཆོས་ཅན། ཡོད་པར་ཐལ། ཡིན་པར་རྟོགས་པའི་ཚད་མའི་ཡུལ་ཡིན་པའི་ཕྱིར་ཏེ།
ཡིན་པའི་ཕྱིར། མ་གྲུབ་ན། རྟག་པ་ཁོ་ན་ཡིན་པར་ཐལ། མི་རྟག་པ་མ་ཡིན་པའི་ཕྱིར།
འདོད་ན། རྟག་པ་ཁོ་ན་མེད་པར་ཐལ། །དངོས་པོ་ཡོད་པའི་ཕྱིར། ཁྱབ་སྟེ། རྟག་པ་ཁོ་
ན་ཡོད་ཅེས་པའི་སྒྲ་དེ་གཞན་ལྡན་རྣམ་གཅོད་ཀྱི་སྒྲ་ཡིན་པའི་ཕྱིར། ཁ་ཅིག་ན་རེ། ཡིན་
པར་གྱུར་པའི་ཚད་མའི་གཞལ་བྱ་ཡིན་ན། མ་ཡིན་པར་གྱུར་པའི་ཚད་མའི་གཞལ་བྱ་མ་
ཡིན་པས་ཁྱབ་ཟེར་ན། མཚོན་བྱ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་
གྲུབ་ན། མཚོན་བྱ་ཡིན་པར་གྱུར་པའི་ཚད་མའི་གཞལ་བྱ་ཡིན་པར་ཐལ། །ཚད་མའི་
གཞལ་བྱ་ཡིན་པ་གང་ཞིག །ཚད་མ་དེ་མཚོན་བྱ་ཡིན་པར་གྱུར་པའི་ཚད་མ་ཡིན་པའི་
ཕྱིར། རྟགས་རེ་རེ་སླ། རྩ་བར་འདོད་ན། མཚོན་བྱ་མ་ཡིན་པར་གྱུར་པའི་ཚད་མའི་
གཞལ་བྱ་ཡིན་པར་ཐལ། །གསར་དུ་མི་བསླུ་བའི་རིག་པའི་གཞལ་བྱ་ཡིན་པ་གང་ཞིག །
གསར་དུ་མི་བསླུ་བའི་རིག་པ་དེ་མཚོན་བྱ་མ་ཡིན་པར་གྱུར་པའི་ཚད་མ་ཡིན་པའི་ཕྱིར།
དང་པོ་མ་གྲུབ་ན། དེར་ཐལ། །གཞི་གྲུབ་པའི་ཕྱིར། གཉིས་པ་མ་གྲུབ་ན། གསར་དུ་མི་
སླུ་བའི་རིག་པ་ཆོས་ཅན། དེར་ཐལ། མཚན་ཉིད་ཡིན་པའི་ཕྱིར་ཏེ། ཚད་མའི་མཚན་
ཉིད་ཡིན་པའི་ཕྱིར། ཁ་ཅིག་ན་རེ། དངོས་པོར་རྟོགས་པའི་ཚད་མ་ཡོད་པར་ཐལ། །
དངོས་པོ་ཡིན་པར་རྟོགས་པའི་ཚད་མའི་ཡུལ་ཡོད་པའི་ཕྱིར་ཏེ། དངོས་པོ་ཡིན་ན།
དངོས་པོ་ཡིན་པར་རྟོགས་པའི་ཚད་མའི་ཡུལ་ཡིན་དགོས་པའི་ཕྱིར། ཟེར་ན་མ་ཁྱབ་

བོ། ༈ །བཞི་པ་རྗེས་སུ་འགྲོ་ལྡོག་གི་རྣམ་གཞག་བཤད་པ་ལ་གཉིས། བཤད་བྱའི་ལུང་
དགོད་པ་དང༌། ལུང་དོན་གཏན་ལ་ཕབས་པའོ། །དང་པོ་ནི།
རྗེས་སུ་འགྲོ་ལྡོག་འདི་ལྟ་སྟེ། །ཕྱོགས་ཀྱི་གླང་པོའི་གཞུང་ལུགས་ལས། །
རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་པ་ཞེས། །
གཏན་ཚིགས་ཀྱི་ནི་ཚུལ་གསུམ་གསུངས།
ཞེས་པ་སྟེ། དོན་ནི།རྟགས་གསལ་བ་ལ་རྗེས་སུ་འགྲོ་བ་དང་གསལ་བ་ལྡོག་ན་
རྟགས་ལྡོག་པའི་རྗེས་སུ་འགྲོ་ལྡོག་གི་ཁྱབ་པའི་དབྱེ་བ་ནི་འདི་ལྟ་སྟེ་བཤད་པར་བྱའོ། །
དེ་ཡང་སློབ་དཔོན་ཕྱོགས་ཀྱི་གླང་པོའི་གཞུང་ལུགས་ཚད་མ་ཀུན་བཏུས་ལས། རྗེས་སུ་
དཔག་བྱ་ཤེས་འདོད་ཆོས་ཅན་ལ་ཡོད་པར་ངེས་པའི་ཕྱོགས་ཆོས་དང༌། དེ་མཚུངས་
བསྒྲུབ་བྱའི་ཆོས་ལ་ཡོད་པར་ངེས་པའི་རྗེས་ཁྱབ་དང༌། མེད་ལ་སྟེ་རྟགས་མི་མཐུན་
ཕྱོགས་ལ་མེད་པར་ངེས་པའི་ལྡོག་ཁྱབ་སྟེ།ཞེས་གཏན་ཚིགས་ཀྱི་ནི་ཚུལ་གསུམ་
གསུངས་སོ། །གཉིས་པ་ལུང་དོན་གཏན་ལ་ཕབས་ལ་གཉིས། སྤྱིར་ཚུལ་གསུམ་བཤད་
པ། སྒོས་རྗེས་སུ་འགྲོ་ལྡོག་གི་ཁྱབ་པ་བཤད་པའོ། །དང་པོ་ནི།
དེ་ཡང་སྤྱི་ནས་ཚུལ་གསུམ་ནི། །ཕྱོགས་ཆོས་རྗེས་ཁྱབ་ལྡོག་ཁྱབ་ཡིན།
ཞེས་པ་སྟེ། དོན་ནི། དེ་ཡང་སྤྱི་ནས་ཚུལ་གསུམ་ནི། ཕྱོགས་ཆོས་དང་རྗེས་ཁྱབ་
དང་ལྡོག་ཁྱབ་གསུམ་ཡིན་ཏེ། དེ་སྒྲུབ་ཀྱི་ཤེས་འདོད་ཆོས་ཅན་གྱི་སྟེང་དུ་དགོད་ཚུལ་
དང་མཐུན་པ་ཡོད་པ་ཉིད་དུ་ཚད་མས་ངེས་པ་ཕྱོགས་ཆོས་ཀྱི་ངོ་བོ་དང༌། དེ་སྒྲུབ་ཀྱི་
མཐུན་ཕྱོགས་ཁོ་ན་ལ་ཡོད་པ་ཉིད་དུ་ཚད་མས་ངེས་པ་རྗེས་ཁྱབ་ཀྱི་ངོ་བོ་དང༌། དེ་སྒྲུབ་
ཀྱི་མི་མཐུན་ཕྱོགས་ལ་མེད་པ་ཉིད་དུ་ཚད་མས་ངེས་པ་ལྡོག་ཁྱབ་ཀྱི་ངོ་བོ་ཡིན་པའི་ཕྱིར།
གཉིས་པ་སྒོས་རྗེས་སུ་འགྲོ་ལྡོག་གི་ཁྱབ་པ་ལ་གསུམ། རྗེས་སུ་འགྲོ་ལྡོག་གི་ཁྱབ་པའི་
རང་བཞིན་བཤད་པ། རྟགས་མང་གི་སོང་ཚོད་བསྟན་པ། ཁ་སྦུབ་ཀྱི་ཁྱབ་པ་ལ་འགལ་

བ་སྤང་པའོ། །དང་པོ་ལ་གཉིས། །མདོར་བསྟན་པ་དང༌། རྒྱས་པར་བཤད་པའོ། །དང་
པོ་ནི།
དེས་ན་ཁྱབ་པའི་དབྱེ་བ་ལ། །རྗེས་ཁྱབ་ཐུར་ཁྱབ་ལྡོག་ཁྱབ་དང༌། །
འགལ་ཁྱབ་ཁ་སྦུབ་ལྔ་རུ་བཤད།
ཅེས་པ་སྟེ། དོན་ནི། རྗེས་ཁྱབ་དང་ལྡོག་ཁྱབ་བཤད་པའི་རྒྱུ་མཚན་དེས་ན་ཁྱབ་
པའི་དབྱེ་བ་ལ་ལྔ་ཡོད་དེ། རྗེས་ཁྱབ་དང་ཐུར་ཁྱབ་དང་ལྡོག་ཁྱབ་དང་འགལ་ཁྱབ་དང་
ཁ་སྦུབ་ཀྱི་ཁྱབ་པ་དང་ལྔ་རུ་བཤད་པའི་ཕྱིར། གཉིས་པ་རྒྱས་པར་བཤད་པ་ལ་གཉིས།
ཁྱབ་པའི་ངོས་འཛིན་དང༌། ཁྱབ་པའི་རྣམ་གྲངས་བསྟན་པའོ། །དང་པོ་གཉིས། ཁྱབ་པ་
རྣལ་མའི་ངོས་འཛིན་དང༌། ཕྱིན་ཅི་ལོག་གི་ངོས་འཛིན་ནོ། །དང་པོ་ནི།
དེ་དག་སོ་སོར་ངོས་འཛིན་ནི། །རྟགས་དེ་ཡིན་ན་གསལ་བ་དེ། །
ཡིན་པས་ཁྱབ་པ་རྗེས་ཁྱབ་ཡིན། །གསལ་བ་ཡིན་ན་རྟགས་དེ་ཉིད། །
ཡིན་པས་ཁྱབ་པ་ཐུར་ཁྱབ་ཡིན། །གསལ་བ་མིན་ན་རྟགས་དེ་ཉིད་། །
མིན་པས་ཁྱབ་པ་ལྡོག་ཁྱབ་ཡིན། །རྟགས་དེ་ཡིན་ན་གསལ་བ་དེ། །
མིན་པས་ཁྱབ་པ་འགལ་ཁྱབ་ཡིན། །རྟགས་མིན་གསལ་བ་མིན་པས་ཁྱབ། །
ཁ་སྦུབ་ཏུ་ནི་ཤེས་པར་བྱ། །
ཞེས་པ་སྟེ། དོན་ནི། ཐལ་འགྱུར་དེའི་ཁྱབ་པ་ལྔ་པོ་དེ་དག་སོ་སོར་ངོས་འཛིན་
ན། །ཐལ་འགྱུར་གང་དང་གང་གི་རྟགས་དེ་ཡིན་ན། །གསལ་བ་དེ་ཡིན་པས་ཁྱབ་པ་
ཐལ་འགྱུར་གང་དང་གང་གི་རྗེས་ཁྱབ་ཡིན། །ཐལ་འགྱུར་གང་དང་གང་གི་གསལ་བ་དེ་
ཡིན་ན། །རྟགས་དེ་ཉིད་ཡིན་པས་ཁྱབ་པ་ཐལ་འགྱུར་གང་དང་གང་གི་ཐུར་ཁྱབ་ཡིན།
ཐལ་འགྱུར་གང་དང་གང་གི་གསལ་བ་དེ་མིན་ན། རྟགས་དེ་ཉིད་མིན་པས་ཁྱབ་པ་ཐལ་
འགྱུར་གང་དང་གང་གི་ལྡོག་ཁྱབ་ཡིན། ཐལ་འགྱུར་གང་དང་གང་གི་རྟགས་དེ་ཡིན་ན།

གསལ་བ་དེ་མིན་པས་ཁྱབ་པ་ཐལ་འགྱུར་གང་དང་གང་གི་འགལ་ཁྱབ་ཡིན། ཐལ་འགྱུར་
གང་དང་གང་གི་རྟགས་དེ་མིན་ན། གསལ་བ་མིན་པས་ཁྱབ་པ་ཐལ་འགྱུར་གང་དང་གང་
གི་ཁྱབ་པ་ཁ་སྦུབ་ཏུ་ནི་ཤེས་པར་བྱའོ། །དེ་ཡང་སྒྲ་རྩོད་གཞི། མ་བྱས་པ་གསལ་བ།
རྟག་པ་རྟགས་སུ་བྱས་པ། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་
ཕྱིར། ཞེས་པའི་ཐལ་འགྱུར་ལྟ་བུ་ལ་དཔེར་མཚོན་ན། རྟག་པ་ཡིན་ན། མ་བྱས་པ་ཡིན་
པས་ཁྱབ་པ་ཐལ་འགྱུར་དེའི་རྗེས་ཁྱབ་དང༌། མ་བྱས་པ་ཡིན་ན། རྟག་པ་ཡིན་པས་ཁྱབ་
པ་ཐལ་འགྱུར་དེའི་ཐུར་ཁྱབ་དང༌། མ་བྱས་པ་མ་ཡིན་ན། རྟག་པ་མ་ཡིན་པས་ཁྱབ་པ་
ཐལ་འགྱུར་དེའི་ལྡོག་ཁྱབ་དང་རྟག་པ་ཡིན་ན། མ་བྱས་པ་མ་ཡིན་པས་ཁྱབ་པ་ཐལ་
འགྱུར་དེའི་འགལ་ཁྱབ་དང༌། རྟག་པ་མ་ཡིན་ན། མ་བྱས་པ་མ་ཡིན་པས་ཁྱབ་པ་ཐལ་
འགྱུར་དེའི་ཁ་སྦུབ་ཀྱི་ཁྱབ་པ་ཡིན་ནོ། །ཁོ་ན་རེ། ཁྱབ་པ་དེ་ལྔ་ག་ངེས་པའི་ཐལ་འགྱུར་
མེད་དོ་ཞེ་ན། དེ་ཡོད་པར་ཐལ། །རྟག་དངོས་གཉིས་ཡིན་པར་ཐལ། ཀ་བུམ་གཉིས་
ཡིན་པའི་ཕྱིར། ཞེས་པའི་ཐལ་འགྱུར་དེ་དེ་ཡིན་པའི་ཕྱིར། མ་གྲུབ་ན། དེ་འདྲའི་ཐལ་
འགྱུར་ཆོས་ཅན། ཁྱབ་པ་དེ་ལྔ་ག་ངེས་པའི་ཐལ་འགྱུར་ཡིན་པར་ཐལ། རྗེས་ཁྱབ་རྣལ་
མ་ངེས་པའི་ཐལ་འགྱུར་ཡིན་པ་གང་ཞིག །ཐུར་ཁྱབ་རྣལ་མ་ངེས་པའི་ཐལ་འགྱུར་ཡིན།
ལྡོག་ཁྱབ་རྣལ་མ་ངེས་པའི་ཐལ་འགྱུར་ཡིན། འགལ་ཁྱབ་རྣལ་མ་ངེས་པའི་ཐལ་འགྱུར་
ཡིན། ཁ་སྦུབ་ཀྱི་ཁྱབ་པ་ངེས་པའི་ཐལ་འགྱུར་ཡིན་པའི་ཕྱིར། རྟགས་དང་པོ་གྲུབ་སྟེ།
དེ་འདྲའི་ཐལ་འགྱུར་གྱི་རྗེས་ཁྱབ་སློང་བའི་ཚེ་ཀ་བུམ་གཉིས་ཡིན་ན། རྟག་དངོས་
གཉིས་ཡིན་པས་ཁྱབ་པ་སློང་རིགས་པ་གང་ཞིག །ཀ་བུམ་གཉིས་ཡིན་ན། རྟག་དངོས་
གཉིས་ཡིན་པས་ཁྱབ་པའི་ཕྱིར། གཉིས་པ་གྲུབ་སྟེ། རྟག་དངོས་གཉིས་ཡིན་ན། ཀ་
བུམ་གཉིས་ཡིན་པས་ཁྱབ་པའི་ཕྱིར། གསུམ་པ་གྲུབ་སྟེ། རྟག་དངོས་གཉིས་མ་ཡིན་ན།
ཀ་བུམ་གཉིས་མ་ཡིན་པས་ཁྱབ་པའི་ཕྱིར། བཞི་པ་གྲུབ་སྟེ། ཀ་བུམ་གཉིས་ཡིན་ན།

རྟག་དངོས་གཉིས་མ་ཡིན་པས་ཁྱབ་པའི་ཕྱིར། ལྔ་པ་གྲུབ་སྟེ། །ཀ་བུམ་གཉིས་མ་ཡིན་
ན། རྟག་དངོས་གཉིས་མ་ཡིན་པས་ཁྱབ་པའི་ཕྱིར། ཁ་ཅིག་ན་རེ། ཁྱབ་པ་རྣལ་མ་ལྔའི་
ནང་ནས་གཅིག་ཙམ་ངེས་པའི་ཐལ་འགྱུར་མེད་ཟེར་ན། དེ་ཡོད་པར་ཐལ། རྣམ་མཁྱེན་
གྱི་ལྡོག་པ་ཆོས་ཅན། དངོས་པོ་ཡིན་པར་ཐལ། དངོས་མེད་ཡིན་པའི་ཕྱིར། ཞེས་པའི་
ཐལ་འགྱུར་དེ་དེ་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་ཅན། དེར་ཐལ།
ཁྱོད་ཀྱི་འགལ་ཁྱབ་རྣལ་མ་ངེས་པ་གང་ཞིག །གཞན་བཞི་གང་ཡང་མ་ངེས་པའི་ཕྱིར།
རྟགས་གཉིས་སླ། གཉིས་པ་ཕྱིན་ཅི་ལོག་གི་ངོས་འཛིན་ནི།
ཕྱིན་ཅི་ལོག་གི་འབུད་ཚུལ་ནི། །གསལ་འགྱུར་རྟགས་མི་འགྱུར་དུ་གནས།
ཞེས་པ་སྟེ། དོན་ནི། ཁྱབ་པ་ཕྱིན་ཅི་ལོག་གི་འབུད་ཚུལ་ཏེ་སློང་ཚུལ་ནི། ཐལ་
འགྱུར་གང་དང་གང་གི་ཁྱབ་པ་སློང་དུས་ཀྱི་གསལ་བ་དེ་འགྱུར་ཞིང་རྟགས་དེ་མི་འགྱུར་
བར་དེ་ཉིད་དུ་གནས་དགོས་སོ། །ཐལ་འགྱུར་དེའི་གསལ་བ་འགྱུར་ཞིང་རྟགས་མི་
འགྱུར་བར་གནས་པ་དེའི་དོན་མིན་ཏེ། དེ་ཡིན་ན། མ་བྱས་པ་ཡིན་པར་ཐལ། རྟག་པ་
ཡིན་པའི་ཕྱིར། ཞེས་པའི་ཐལ་འགྱུར་གྱི་ཐུར་ཁྱབ་ཕྱིན་ཅི་ལོག་སློང་བའི་ཚེ། མ་བྱས་
པ་མ་ཡིན་ན། རྟག་པ་ཡིན་པས་ཁྱབ་པ་སློང་དགོས་པས། མ་བྱས་པ་མ་ཡིན་ན། རྟག་
པ་ཡིན་པས་ཁྱབ་པ་ཐལ་འགྱུར་དེའི་ཐུར་ཁྱབ་ཕྱིན་ཅི་ལོག་ཏུ་ཐལ་བའི་ཕྱིར་རོ། །དེས་
ན་ཚུལ་དེ་རྣམས། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར།
ཞེས་པའི་ཐལ་འགྱུར་ལྟ་བུ་ལ་དཔེར་མཚོན་ན། རྟག་པ་ཡིན་ན། མ་བྱས་པ་མ་ཡིན་
པས་ཁྱབ་པ་ཐལ་འགྱུར་དེའི་རྗེས་ཁྱབ་ཕྱིན་ཅི་ལོག་ཏུ་ངེས་པ་དང༌། མ་བྱས་པ་ཡིན་ན།
རྟག་པ་མ་ཡིན་པས་ཁྱབ་པ་ཐལ་འགྱུར་དེའི་ཐུར་ཁྱབ་ཕྱིན་ཅི་ལོག་ཏུ་ངེས་པ་དང༌། མ་
བྱས་པ་མ་ཡིན་ན། རྟག་པ་ཡིན་པས་ཁྱབ་པ་ཐལ་འགྱུར་དེའི་ལྡོག་ཁྱབ་ཕྱིན་ཅི་ལོག་ཏུ་
ངེས་པ་དང༌། རྟག་པ་ཡིན་ན། མ་བྱས་པ་ཡིན་པས་ཁྱབ་པ་ཐལ་འགྱུར་དེའི་འགལ་ཁྱབ་

ཕྱིན་ཅི་ལོག་ཏུ་ངེས་པ་དང༌། རྟག་པ་མ་ཡིན་ན། མ་བྱས་པ་ཡིན་པའི་ཁྱབ་པ་ཐལ་
འགྱུར་དེའི་ཁ་སྦུབ་ཀྱི་ཁྱབ་པ་ཕྱིན་ཅི་ལོག་ཏུ་ངེས་པ་ཡིན་ནོ། །ཁོ་ན་རེ། ཁྱབ་པ་ཕྱིན་
ཅི་ལོག་ལྔ་ག་ངེས་པའི་ཐལ་འགྱུར་མེད་ཟེར་ན། དེ་ཡོད་པར་ཐལ། སྒྲ་ཆོས་ཅན། གང་
ཟག་གི་བདག་མེད་ཡིན་པར་ཐལ། རྟག་དངོས་གཉིས་ཡིན་པའི་ཕྱིར། ཞེས་པའི་ཐལ་
འགྱུར་དེ་དེ་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་ཅན། དེར་ཐལ།
རྗེས་ཁྱབ་ཕྱིན་ཅི་ལོག་ཏུ་ངེས་པའི་ཐལ་འགྱུར་ཡིན་པ་གང་ཞིག །ཐུར་ཁྱབ་ཕྱིན་ཅི་
ལོག་ཏུ་ངེས་པའི་ཐལ་འགྱུར་ཡིན། ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐལ་འགྱུར་
ཡིན། འགལ་ཁྱབ་ཕྱིན་ཅི་ལོག་ཏུ་ངེས་པའི་ཐལ་འགྱུར་ཡིན། ཁ་སྦུབ་ཀྱི་ཁྱབ་པ་ཕྱིན་
ཅི་ལོག་ཏུ་ངེས་པའི་ཐལ་འགྱུར་ཡིན་པའི་ཕྱིར། རྟགས་ལྔ་རེ་རེ་ནས་སླ། ཁ་ཅིག་ན་རེ།
དེ་ལྔའི་ནང་ནས་གཅིག་ཙམ་ངེས་པའི་ཐལ་འགྱུར་མེད་ཟེར་ན། དེ་ཡོད་པར་ཐལ།
གསེར་བུམ་ཆོས་ཅན། དངོས་པོ་ཡིན་པར་ཐལ། བུམ་པ་ཡིན་པའི་ཕྱིར། ཞེས་པའི་
ཐལ་འགྱུར་དེ་དེ་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་ཅན། དེར་ཐལ།
ཁྱོད་ཀྱི་འགལ་ཁྱབ་ཕྱིན་ཅི་ལོག་ངེས་པ་གང་ཞིག །གཞན་བཞི་གང་ཡང་མ་ངེས་པའི་
ཕྱིར། རྟགས་གཉིས་སླ། ༈ །གཉིས་པ་ཁྱབ་པའི་རྣམ་གྲངས་བསྟན་པ་ལ་གཉིས། ཁྱབ་
པ་རྣལ་མ་ལྔའི་རྣམ་གྲངས་དང༌། ཐལ་འགྱུར་བཀོད་ཚུལ་གྱི་ཁྱབ་པའི་རྣམ་གྲངས་བསྟན་
པའོ། དང་པོ་ལ་ལྔ། རྗེས་ཁྱབ་ཀྱི་ཁྱབ་པའི་རྣམ་གྲངས་བསྟན་པ། །ཐུར་ཁྱབ་ཀྱི་ཁྱབ་
པའི་རྣམ་གྲངས་བསྟན་པ། །ལྡོག་ཁྱབ་ཀྱི་ཁྱབ་པའི་རྣམ་གྲངས་བསྟན་པ། ཁ་སྦུབ་ཀྱི་
ཁྱབ་པའི་རྣམ་གྲངས་བསྟན་པ། འགལ་ཁྱབ་ཀྱི་ཁྱབ་པའི་རྣམ་གྲངས་བསྟན་པའོ། །དང་
པོ་ནི།
ཐུར་ཁྱབ་རྣལ་མ་ཆ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་དང་། །ཐུར་ཁྱབ་ཕྱིན་ཅི་ལོག་ངེས་པའི། །

ཐུར་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་སོགས། །བཞི་བརྒྱད་བཅུ་གཉིས་བཞི་ཚན་དང་། །
རྗེས་ཁྱབ་ཕྱིན་ཅི་ལོག་ངེས་པའི། །རྗེས་ཁྱབ་ཕྱིན་ཅི་ལོག་ངེས་དང༌། །
ལྡོག་ཁྱབ་ཕྱིན་ཅི་ལོག་ངེས་པའི། ལྡོག་ཁྱབ་ཕྱིན་ཅི་ལོག་ངེས་པའི། །
ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་ཕྱིན་ཅི་ལོག་ངེས་སོགས། །
བཞི་བརྒྱད་བཅུ་གཉིས་བཞི་ཚན་དང༌།
རྩ་བའི་རྗེས་ཁྱབ་སྟེང་དུ་གནས།
།རྗེས་ཁྱབ་དུ་མ་བརྩེགས་གྱུར་ཀྱང་། །
ཞེས་པ་སྟེ། དོན་ནི། ཐལ་འགྱུར་གང་དང་གང་གི་ཐུར་ཁྱབ་རྣལ་མ་ཆ་སྟེ་ཐུར་
ཁྱབ་ཀྱི་ཐུར་ཁྱབ་རྣམས་དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་
ཅི་ལོག་ཏུ་ངེས་པ་དང༌། དེའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་
ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པ་ཞེས་སོགས་
ལ། བཞི་བརྩེགས་པ་བཞི་ཚན་དང་པོ་དང༌། བཞི་ཚན་གཉིས་པ་བརྒྱད་བརྩེགས་པ་
དང༌། བཞི་ཚན་གསུམ་པ་བཅུ་གཉིས་བརྩེགས་པའི་བཞི་ཚན་རྣམས་དང༌། དེའི་རྗེས་
ཁྱབ་ཕྱིན་ཅི་ལོག་ཏུ་ངེས་པའི་རྗེས་ཁྱབ་ཕྱིན་ཅི་ལོག་ཏུ་ངེས་པ་དང༌། དེའི་ལྡོག་ཁྱབ་
ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་ལོག་
ཏུ་ངེས་པའི་ལྡོག་ཁྱབ་ཕྱིན་ཅི་ལོག་ཏུ་ངེས་པ་ཞེས་སོགས་ལ། བཞི་ཚན་དང་པོ་དང་།
བཞི་ཚན་གཉིས་པ་བརྒྱད་བརྩེགས་པ་དང༌། བཞི་ཚན་གསུམ་པ་བཅུ་གཉིས་བརྩེགས་
པའི་བཞི་ཚན་རྣམས་དང༌། དེའི་རྗེས་ཁྱབ་ཀྱི་རྗེས་ཁྱབ་ཅེས་དུ་མ་བརྩེགས་པར་གྱུར་པ་
དེ་རྣམས་ཀྱང༌། རྩ་བའི་རྗེས་ཁྱབ་རྟག་པ་ཡིན་ན། མ་བྱས་པ་ཡིན་པས་ཁྱབ་པ་ལྟ་བུའི་
སྟེང་དུ་གནས་པ་ཡིན་ཏེ། ཁྱབ་པ་དེ་རྣམས་རེ་རེ་ནས་རྗེས་ཁྱབ་དང་དོན་གཅིག་མིང་གི་
རྣམ་གྲངས་ཡིན་པའི་ཕྱིར། ཁོ་ན་རེ། གཟུགས་ཡིན་པར་ཐལ། བུམ་པ་ཡིན་པའི་ཕྱིར།

ཞེས་པའི་ཐལ་འགྱུར་ཆོས་ཅན། ཐུར་ཁྱབ་རྣལ་མ་ངེས་པའི་ཐལ་འགྱུར་ཡིན་པར་ཐལ།
ཐུར་ཁྱབ་ཀྱི་ཐུར་ཁྱབ་ངེས་པའི་ཐལ་འགྱུར་ཡིན་པའི་ཕྱིར། ཟེར་ན་མ་ཁྱབ། མ་གྲུབ་
ན། དེ་ཆོས་ཅན། དེར་ཐལ། ཁྱོད་ཀྱི་ཐུར་ཁྱབ་སློང་བའི་ཚེ་ན། གཟུགས་ཡིན་ན།
བུམ་པ་ཡིན་པས་ཁྱབ་པ། བུམ་པ་ཡིན་པར་ཐལ། གཟུགས་ཡིན་པའི་ཕྱིར་ཞེས་པའི་
ཐལ་འགྱུར་གྱི་ཐུར་ཁྱབ་སློང་བའི་ཚེ་ན། བུམ་པ་ཡིན་ན། གཟུགས་ཡིན་པས་ཁྱབ་པ་
སློང་རིགས་པ་གང་ཞིག །བུམ་པ་ཡིན་ན། གཟུགས་ཡིན་པས་ཁྱབ་པའི་ཕྱིར། རྩ་བར་
འདོད་མི་ནུས་ཏེ། གཟུགས་ཡིན་ན། བུམ་པ་ཡིན་པས་མ་ཁྱབ་པའི་ཕྱིར། གཉིས་པ་
ནི།
ཐུར་ཁྱབ་རྣལ་མ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་རྣལ་མར་ངེས་པ་དང་། །
ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་ཕྱིན་ཅི་ལོག་ངེས་པའི། །
ལྡོག་ཁྱབ་རྣལ་མར་ངེས་པ་དང༌། །ཐུར་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་རྣལ་མར་ངེས་པ་དང༌། །
ལྡོག་ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་ངེས་པ་ཡི། །
ལྡོག་ཁྱབ་རྣལ་མར་ངེས་པ་དང༌། །ལྡོག་ཁྱབ་ཁ་སྦུབ་ཡ་རྣམས་ནི། །
རྩ་བའི་ཐུར་ཁྱབ་སྟེང་དུ་གནས།
ཞེས་པ་སྟེ། དོན་ནི། ཐལ་འགྱུར་གང་དང་གང་གི་ཐུར་ཁྱབ་རྣལ་མ་ཡ་རྣམས་
དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་
ཁྱབ་རྣལ་མར་ངེས་པ་དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི
ལོག་ཏུ་ངེས་པའི་ཐུར་ཁྱབ་རྣལ་མར་ངེས་པ་དང༌། དེའི་ཐུར་ཁྱབ་ཕྱིན་ཅི་ལོག་ཏུ་ངེས་
པའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་རྣམ་མར་ངེས་པ་དང༌། དེའི་ཐུར་

ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་རྣལ་མར་ངེས་
པ་དང་། དེའི་ལྡོག་ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་པའི་ལྡོག་ཁྱབ་རྣལ་
མར་ངེས་པ་དང༌། །དེའི་ལྡོག་ཁྱབ་ཁ་སྦུབ་ཡ་རྣམས་ནི། རྩ་བའི་ཐུར་ཁྱབ་མ་བྱས་པ་
ཡིན་ན། རྟག་པ་ཡིན་པས་ཁྱབ་པ་ལྟ་བུའི་སྟེང་དུ་གནས་པ་ཡིན་ཏེ། ཁྱབ་པ་དེ་རྣམས་རེ་
རེ་ནས་ཐུར་ཁྱབ་དང་དོན་གཅིག་མིང་གི་རྣམ་གྲངས་ཡིན་པའི་ཕྱིར། ཁོ་ན་རེ། སྒྲ་
ཡིན་པར་ཐལ། བེམ་པོ་ཡིན་པའི་ཕྱིར། ཞེས་པའི་ཐལ་འགྱུར་ཆོས་ཅན། ལྡོག་
ཁྱབ་ཕྱིན་ཅི་ལོག་ཏུ་ངེས་པའི་ཐལ་འགྱུར་ཡིན་པར་ཐལ། ལྡོག་ཁྱབ་ཕྱིན་ཅི་ལོག་ཏུ་
ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་རྣལ་མར་ངེས་པའི་ཐལ་འགྱུར་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ལྡོག་ཁྱབ་
ཕྱིན་ཅི་ལོག་སློང་བའི་ཚེ། སྒྲ་མ་ཡིན་ན། བེམ་པོ་ཡིན་པས་ཁྱབ་པ། བེམ་པོ་ཡིན་པར་
ཐལ། སྒྲ་མ་ཡིན་པའི་ཕྱིར། ཞེས་པའི་ཐལ་འགྱུར་གྱི་ཐུར་ཁྱབ་ཕྱིན་ཅི་ལོག་སློང་བའི
ཚེ། བེམ་པོ་ཡིན་ན། སྒྲ་ཡིན་པས་ཁྱབ་པ། སྒྲ་ཡིན་པར་ཐལ། བེམ་པོ་ཡིན་པའི་ཕྱིར།
ཞེས་པའི་ཐལ་འགྱུར་གྱི་ཐུར་ཁྱབ་རྣལ་མ་སློང་བའི་ཚེ། སྒྲ་ཡིན་ན། བེམ་པོ་ཡིན་པས་
ཁྱབ་པ་སློང་རིགས་པ་གང་ཞིག །སྒྲ་ཡིན་ན། བེམ་པོ་ཡིན་པས་ཁྱབ་པའི་ཕྱིར། རྩ་བར་
འདོད་མི་ནུས་ཏེ། སྒྲ་མ་ཡིན་ན། བེམ་པོ་ཡིན་པས་མ་ཁྱབ་པའི་ཕྱིར། གསུམ་པ་ནི།
ལྡོག་ཁྱབ་རྣལ་མ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་རྣལ་མར་ངེས་པ་དང༌། །
ལྡོག་ཁྱབ་ཕྱིན་ཅི་ལོག་ངེས་པའི། །ལྡོག་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་རྣལ་མར་ངེས་པ་དང༌། །ཐུར་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་པའི། །ཐུར་ཁྱབ་རྣལ་མར་ངེས་པ་དང༌། །
ཐུར་ཁྱབ་རྣལ་མར་ངེས་པ་ཡི། །ལྡོག་ཁྱབ་རྣལ་མར་ངེས་པ་ཡི། །

ཐུར་ཁྱབ་རྣལ་མར་ངེས་པ་དང༌། །ལྡོག་ཁྱབ་རྣལ་མར་ངེས་པ་ཡི། །
ཐུར་ཁྱབ་རྣལ་མར་ངེས་པ་ཡི། །ཐུར་ཁྱབ་རྣལ་མར་ངེས་པ་དང༌། །
ཐུར་ཁྱབ་ཁ་སྦུབ་ཡ་རྣམས་ནི། །རྩ་བའི་ལྡོག་ཁྱབ་སྟེང་དུ་གནས། །
ཞེས་པ་སྟེ། དོན་ནི། ཐལ་འགྱུར་གང་དང་གང་གི་ལྡོག་ཁྱབ་རྣལ་མ་ཡ་རྣམས་
དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ལྡོག་
ཁྱབ་རྣལ་མར་ངེས་པ་དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་
ལོག་ཏུ་ངེས་པའི་ཐུར་ཁྱབ་རྣལ་མར་ངེས་པ་དང༌། དེའི་ཐུར་ཁྱབ་ཕྱིན་ཅི་ལོག་ཏུ་ངེས་
པའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་རྣལ་མར་ངེས་པ་དང༌། དེའི་ཐུར་
ཁྱབ་རྣལ་མར་ངེས་པ་ཡི་ལྡོག་ཁྱབ་རྣལ་མར་ངེས་པ་ཡི་ཐུར་ཁྱབ་རྣལ་མར་ངེས་པ་དང༌།
དེའི་ལྡོག་ཁྱབ་རྣལ་མར་ངེས་པ་ཡི་ཐུར་ཁྱབ་རྣལ་མར་ངེས་པ་ཡི་ཐུར་ཁྱབ་རྣལ་མར་ངེས་
པ་དང༌། དེའི་ཐུར་ཁྱབ་ཁ་སྦུབ་ཡ་རྣམས་ནི། རྩ་བའི་ལྡོག་ཁྱབ་མ་བྱས་པ་མ་ཡིན་ན།
རྟག་པ་མ་ཡིན་པས་ཁྱབ་པ་ལྟ་བུའི་སྟེང་དུ་གནས་པ་ཡིན་ཏེ། ཁྱབ་པ་དེ་རྣམས་རེ་རེ་
ནས་ལྡོག་ཁྱབ་དང་དོན་གཅིག་མིང་གི་རྣམ་གྲངས་ཡིན་པའི་ཕྱིར། ཁོ་ན་རེ། བྱས་པ་
ཡིན་པར་ཐལ། སྒྲ་ཡིན་པའི་ཕྱིར། ཞེས་པའི་ཐལ་འགྱུར་ཆོས་ཅན། ཐུར་ཁྱབ་ཕྱིན་ཅི་
ལོག་ཏུ་ངེས་པའི་ཐལ་འགྱུར་ཡིན་པར་ཐལ། ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་
ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་རྣལ་མར་ངེས་པའི་ཐལ་འགྱུར་ཡིན་པའི་ཕྱིར།
ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ལྡོག་ཁྱབ་ཕྱིན་ཅི་ལོག་
སློང་བའི་ཚེ། བྱས་པ་མ་ཡིན་ན། སྒྲ་ཡིན་པས་ཁྱབ་པ། སྒྲ་ཡིན་པར་ཐལ། བྱས་པ་མ་
ཡིན་པའི་ཕྱིར། ཞེས་པའི་ཐལ་འགྱུར་གྱི་ཐུར་ཁྱབ་ཕྱིན་ཅི་ལོག་སློང་བའི་ཚེ། །སྒྲ་ཡིན་
ན། བྱས་པ་ཡིན་པས་ཁྱབ་པ། བྱས་པ་ཡིན་པར་ཐལ། སྒྲ་ཡིན་པའི་ཕྱིར། ཞེས་པའི་
ཐལ་འགྱུར་གྱི་ལྡོག་ཁྱབ་རྣལ་མ་སློང་བའི་ཚེ། བྱས་པ་མ་ཡིན་ན། སྒྲ་མ་ཡིན་པས་ཁྱབ་

པ་སློང་རིགས་པ་གང་ཞིག །བྱས་པ་མ་ཡིན་ན། སྒྲ་མ་ཡིན་པས་ཁྱབ་པའི་ཕྱིར། རྩ་
བར་འདོད་མི་ནུས་ཏེ། བྱས་པ་ཡིན་ན། སྒྲ་མ་ཡིན་པས་མ་ཁྱབ་པའི་ཕྱིར། བཞི་པ་ནི།
རྗེས་ཁྱབ་ཁ་སྦུབ་ཡ་རྣམས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ལྡོག་ཁྱབ་ཕྱིན་ཅི་ལོག་ངེས་དང༌། །ཐུར་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་ཕྱིན་ཅི་ལོག་ངེས་དང༌། །ལྡོག་ཁྱབ་རྣལ་མར་ངེས་པ་ཡི། །
ཐུར་ཁྱབ་རྣལ་མར་ངེས་པ་དང༌། །ཐུར་ཁྱབ་རྣལ་མར་ངེས་པ་ཡི། །
ལྡོག་ཁྱབ་རྣལ་མར་ངེས་པ་རྣམས། །རྗེས་ཁྱབ་ཁ་སྦུབ་སྟེང་དུ་གནས།
ཞེས་པ་སྟེ། དོན་ནི། ཐལ་འགྱུར་གང་དང་གང་གི་རྗེས་ཁྱབ་ཀྱི་ཁ་སྦུབ་ཀྱི་ཁྱབ་པ་
ཡ་རྣམས་དང༌། དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་ལོག་ཏུ་ངེས་
པ་དང་། །དེའི་ཐུར་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པ་
དང་། །དེའི་ལྡོག་ཁྱབ་རྣལ་མར་ངེས་པ་ཡི་ཐུར་ཁྱབ་རྣལ་མར་ངེས་པ་དང༌། །དེའི་ཐུར་
ཁྱབ་རྣལ་མར་ངེས་པ་ཡི་ལྡོག་ཁྱབ་རྣལ་མར་ངེས་པ་རྣམས་ནི། །རྩ་བའི་རྗེས་ཁྱབ་ཀྱི་ཁ་
སྦུབ་ཀྱི་ཁྱབ་པ་རྟག་པ་མ་ཡིན་ན། མ་བྱས་པ་མ་ཡིན་པས་ཁྱབ་པ་ལྟ་བུའི་སྟེང་དུ་གནས་
པ་ཡིན་ཏེ། ཁྱབ་པ་དེ་རྣམས་རེ་རེ་ནས་ཁ་སྦུབ་ཀྱི་ཁྱབ་པ་དང་དོན་གཅིག་མིང་གི་རྣམ་
གྲངས་ཡིན་པའི་ཕྱིར། ཁོ་ན་རེ། ཁ་དོག་ཡིན་པར་ཐལ། གཟུགས་ཡིན་པའི་ཕྱིར་ཞེས་
པའི་ཐལ་འགྱུར་ཆོས་ཅན། །རྗེས་ཁྱབ་རྣལ་མ་ངེས་པའི་ཐལ་འགྱུར་ཡིན་པར་ཐལ། །
ལྡོག་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐལ་འགྱུར་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ལྡོག་ཁྱབ་
ཕྱིན་ཅི་ལོག་སློང་བའི་ཚེ། ཁ་དོག་མ་ཡིན་ན། གཟུགས་ཡིན་པས་ཁྱབ་པ། གཟུགས་
ཡིན་པར་ཐལ། ཁ་དོག་མ་ཡིན་པའི་ཕྱིར། ཞེས་པའི་ཐལ་འགྱུར་གྱི་ལྡོག་ཁྱབ་ཕྱིན་ཅི་
ལོག་སློང་བའི་ཚེ། གཟུགས་མ་ཡིན་ན། ཁ་དོག་མ་ཡིན་པས་ཁྱབ་པ་སློང་རིགས་པ་

གང་ཞིག །གཟུགས་མ་ཡིན་ན། ཁ་དོག་མ་ཡིན་པས་ཁྱབ་པའི་ཕྱིར། རྩ་བར་འདོད་མི་
ནུས་ཏེ། གཟུགས་ཡིན་ན། ཁ་དོག་ཡིན་པས་མ་ཁྱབ་པའི་ཕྱིར། ལྔ་པ་ནི།
འགལ་ཁྱབ་ཡ་རྣམས་གང་ཡིན་དང༌། །ལྡོག་ཁྱབ་རྣལ་མར་ངེས་པ་ཡི། །
ལྡོག་ཁྱབ་ཕྱིན་ཅི་ལོག་ངེས་དང་། །ཐུར་ཁྱབ་རྣལ་མར་ངེས་པ་ཡི། །
ཐུར་ཁྱབ་ཕྱིན་ཅི་ལོག་ངེས་དང༌། །ལྡོག་ཁྱབ་ཕྱིན་ཅི་ལོག་ངེས་པའི། །
ཐུར་ཁྱབ་རྣལ་མར་ངེས་པ་དང༌། །ཐུར་ཁྱབ་ཕྱིན་ཅི་ལོག་ངེས་པའི། །
ལྡོག་ཁྱབ་རྣལ་མར་ངེས་པ་དང༌། །རྗེས་ཁྱབ་ཕྱིན་ཅི་ལོག་ངེས་རྣམས། །
རྩ་བའི་འགལ་ཁྱབ་སྟེང་དུ་གནས།
ཞེས་པ་སྟེ། དོན་ནི། །ཐལ་འགྱུར་གང་དང་གང་གི་འགལ་ཁྱབ་ཡ་རྣམས་གང་
ཡིན་པ་དང༌། དེའི་ལྡོག་ཁྱབ་རྣལ་མར་ངེས་པ་ཡི་ལྡོག་ཁྱབ་ཕྱིན་ཅི་ལོག་ཏུ་ངེས་པ་དང༌།
དེའི་ཐུར་ཁྱབ་རྣལ་མར་ངེས་པ་ཡི་ཐུར་ཁྱབ་ཕྱིན་ཅི་ལོག་ཏུ་ངེས་པ་དང༌། དེའི་ལྡོག་
ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་རྣལ་མར་ངེས་པ་དང༌། དེའི་ཐུར་ཁྱབ་ཕྱིན་ཅི་
ལོག་ཏུ་ངེས་པའི་ལྡོག་ཁྱབ་རྣལ་མར་ངེས་པ་དང༌། །དེའི་རྗེས་ཁྱབ་ཕྱིན་ཅི་ལོག་ཏུ་ངེས་
པ་དེ་རྣམས་ནི། །རྩ་བའི་འགལ་ཁྱབ་རྟག་པ་ཡིན་ན། མ་བྱས་པ་མ་ཡིན་པས་ཁྱབ་པ་ལྟ་
བུའི་སྟེང་དུ་གནས་པ་ཡིན་ཏེ། ཁྱབ་པ་དེ་རྣམས་རེ་རེ་ནས་འགལ་ཁྱབ་དང་དོན་གཅིག་
མིང་གི་རྣམ་གྲངས་ཡིན་པའི་ཕྱིར། ཁོ་ན་རེ། ཀ་བ་ཡིན་པར་ཐལ། །བུམ་པ་ཡིན་པའི་
ཕྱིར་ཞེས་པའི་ཐལ་འགྱུར་ཆོས་ཅན། ཁ་སྦུབ་ཀྱི་ཁྱབ་པ་རྣལ་མར་ངེས་པའི་ཐལ་འགྱུར་
ཡིན་པར་ཐལ། ལྡོག་ཁྱབ་རྣལ་མར་ངེས་པའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐལ་
འགྱུར་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི
ལྡོག་ཁྱབ་རྣལ་མ་སློང་བའི་ཚེ། ཀ་བ་མ་ཡིན་ན། བུམ་པ་མ་ཡིན་པས་ཁྱབ་པ། བུམ་པ་
མ་ཡིན་པར་ཐལ། ཀ་བ་མ་ཡིན་པའི་ཕྱིར། ཞེས་པའི་ཐལ་འགྱུར་གྱི་ལྡོག་ཁྱབ་ཕྱིན་ཅི་

ལོག་སློང་བའི་ཚེ། བུམ་པ་མ་ཡིན་པ་མ་ཡིན་ན། ཀ་བ་མ་ཡིན་པས་ཁྱབ་པ་སློང་
རིགས་པ་གང་ཞིག །བུམ་པ་མ་ཡིན་པ་མ་ཡིན་ན། ཀ་བ་མ་ཡིན་པས་ཁྱབ་པའི་ཕྱིར།
དང་པོ་མ་གྲུབ་ན་སླ། གཉིས་པ་མ་གྲུབ་ན། དེར་ཐལ། བུམ་པ་ཡིན་ན། ཀ་བ་མ་ཡིན་
པས་ཁྱབ་པ་གང་ཞིག །བུམ་པ་མ་ཡིན་པ་མ་ཡིན་པ་དང་བུམ་པ་གཉིས་དོན་གཅིག་
ཡིན་པའི་ཕྱིར། རྩ་བར་འདོད་མི་ནུས་ཏེ། བུམ་པ་མ་ཡིན་ན། ཀ་བ་མ་ཡིན་པས་མ་
ཁྱབ་པའི་ཕྱིར། གཉིས་པ་ཐལ་འགྱུར་བཀོད་ཚུལ་གྱི་ཁྱབ་པའི་རྣམ་གྲངས་ནི།
རྟགས་གསལ་དངོས་འགལ་བཀོད་པའི་ཚེ། །ཐལ་འགྱུར་དེ་ཡི་རྗེས་ཁྱབ་དང༌། །
ལྡོག་ཁྱབ་ལ་ནི་ཁྱད་པར་མེད། །རྟགས་གསལ་ཐ་མི་དད་བཀོད་ཚེ། །
ཐལ་འགྱུར་དེ་ཡི་རྗེས་ཁྱབ་དང༌། །ཐུར་ཁྱབ་ལ་ནི་ཁྱད་པར་མེད། །
ཡིན་བཀོད་ཀྱི་ནི་ཐུར་ཁྱབ་དང༌། །མིན་བཀོད་ཀྱི་ནི་ལྡོག་ཁྱབ་གཅིག །
ཡིན་བཀོད་ཀྱི་ནི་ལྡོག་ཁྱབ་དང༌། །མིན་བཀོད་ཀྱི་ནི་ཐུར་ཁྱབ་གཅིག །
ཅེས་པ་སྟེ། དོན་ནི། རྟགས་གསལ་དངོས་འགལ་གྱི་ཐལ་འགྱུར་བཀོད་པའི་ཚེ།
ཐལ་འགྱུར་དེ་ཡི་རྗེས་ཁྱབ་དང་ལྡོག་ཁྱབ་ལ་ནི་ཁྱད་པར་མེད་དེ། །དཔེར་ན། སྒྲ་ཆོས་
ཅན། རྟག་པ་མ་ཡིན་པར་ཐལ། །རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ་ལ་
མཚོན་ན། རྟག་པ་ཡིན་ན། རྟག་པ་མ་ཡིན་པས་ཁྱབ་པ་དེའི་རྗེས་ཁྱབ་དང༌། ལྡོག་ཁྱབ་
གཉིས་ཀ་ཡིན་པའི་ཕྱིར། །ཐལ་འགྱུར་དེ་རྟགས་གསལ་ཐ་མི་དད་དུ་བཀོད་པའི་ཚེ།
ཐལ་འགྱུར་དེ་ཡི་རྗེས་ཁྱབ་དང་ཐུར་ཁྱབ་ལ་ནི་ཁྱད་པར་མེད་དེ། དཔེར་ན། སྒྲ་ཆོས་
ཅན། མི་རྟག་པ་ཡིན་པར་ཐལ། མི་རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ་
ལ་མཚོན་ན། མི་རྟག་པ་ཡིན་ན། མི་རྟག་པ་ཡིན་པས་ཁྱབ་པ་དེ་ཐལ་འགྱུར་དེའི་རྗེས་
ཁྱབ་དང༌། ཐུར་ཁྱབ་གཉིས་ཀ་ཡིན་པའི་ཕྱིར། ཡིན་བཀོད་ཀྱི་ནི་ཐུར་ཁྱབ་དང་། མིན་
བཀོད་ཀྱི་ནི་ལྡོག་ཁྱབ་གཉིས་དོན་གཅིག་སྟེ། དཔེར་ན། མི་རྟག་པ་ཡིན་ན། མི་རྟག་པ་

ཡིན་པས་ཁྱབ་པ་དེ། སྒྲ་ཆོས་ཅན། མི་རྟག་པ་ཡིན་པར་ཐལ། མི་རྟག་པ་ཡིན་པའི་
ཕྱིར། ཞེས་པའི་ཐལ་འགྱུར་གྱི་ཐུར་ཁྱབ་དང༌། སྒྲ་ཆོས་ཅན། མི་རྟག་པ་མ་ཡིན་པར་
ཐལ། མི་རྟག་པ་མ་ཡིན་པའི་ཕྱིར། ཞེས་པའི་ཐལ་འགྱུར་གྱི་ལྡོག་ཁྱབ་གཉིས་ཀ་ཡིན་
པ་ལྟ་བུ་དང༌། དེ་བཞིན་དུ་ཡིན་བཀོད་ཀྱི་ནི་ལྡོག་ཁྱབ་དང༌། མིན་བཀོད་ཀྱི་ནི་ཐུར་
ཁྱབ་གཉིས་དོན་གཅིག་སྟེ། དཔེར་ན། མི་རྟག་པ་མ་ཡིན་ན། མི་རྟག་པ་མ་ཡིན་པས་
ཁྱབ་པ་དེ། སྒྲ་ཆོས་ཅན། མི་རྟག་པ་ཡིན་པར་ཐལ། །མི་རྟག་པ་ཡིན་པའི་ཕྱིར་ཞེས་
པའི་ཐལ་འགྱུར་གྱི་ལྡོག་ཁྱབ་དང༌། སྒྲ་ཆོས་ཅན། མི་རྟག་པ་མ་ཡིན་པར་ཐལ། མི་རྟག་
པ་མ་ཡིན་པའི་ཕྱིར་ཞེས་པའི་ཐལ་འགྱུར་གྱི་ཐུར་ཁྱབ་ཡིན་པ་ལྟ་བུའོ། །ཁྱབ་པ་ཕྱིན་
ཅི་ལོག་ལྔ་ག་མ་ངེས་པའི་ཐལ་འགྱུར་ཡོད་དེ། བྱས་པ་ཡིན་པར་ཐལ། ཤེས་བྱ་ཡིན་
པའི་ཕྱིར་ཞེས་པའི་ཐལ་འགྱུར་དེ་དེ་ཡིན་པའི་ཕྱིར། །ཁྱབ་པ་རྣལ་མ་ལྔ་དང་ཕྱིན་ཅི་
ལོག་ལྔ་གང་ཡང་མ་ངེས་པའི་ཐལ་འགྱུར་ཡོད་དེ། སྒྲ་ཆོས་ཅན། མཚོན་བྱ་ཡིན་པར་
ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་དེ་དེ་ཡིན་པའི་ཕྱིར། ཁོ་ན་རེ།
ཁྱབ་པ་རྣལ་མ་ལྔ་དང་ཕྱིན་ཅི་ལོག་ལྔ་རེ་རེ་ནས་ངེས་པའི་ཐལ་འགྱུར་མེད་ཟེར་ན། དེ་
ཡོད་པར་ཐལ། སྒྲ་ཆོས་ཅན། རྟག་དངོས་གཉིས་གང་ཞིག །གང་ཟག་གི་བདག་མེད་
ཡིན་པར་ཐལ། །ཀ་བུམ་གཉིས་གང་ཞིག །གང་ཟག་གི་བདག་མེད་ཡིན་པའི་ཕྱིར།
ཞེས་པའི་ཐལ་འགྱུར་དེ་དེ་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་ཅན།
དེར་ཐལ། ཁྱབ་པ་རྣལ་མ་ལྔ་རེ་རེ་ནས་ངེས་པ་གང་ཞིག །ཕྱིན་ཅི་ལོག་ལྔ་རེ་རེ་ནས་
ངེས་པའི་ཕྱིར། དང་པོ་མ་གྲུབ་ན། དེ་འདྲའི་ཐལ་འགྱུར་གྱི་ཁྱབ་པ་རྣལ་མ་ལྔ་རེ་རེ་
ནས་ངེས་པར་ཐལ། །ཀ་བུམ་གཉིས་གང་ཞིག །གང་ཟག་གི་བདག་མེད་ཡིན་ན། རྟག་
དངོས་གཉིས་གང་ཞིག །གང་ཟག་གི་བདག་མེད་ཡིན་པས་ཁྱབ། །རྟག་དངོས་གཉིས་
གང་ཞིག །གང་ཟག་གི་བདག་མེད་ཡིན་ན། ཀ་བུམ་གང་ཞིག །གང་ཟག་གི་བདག་

མེད་ཡིན་པས་ཁྱབ། །རྟག་དངོས་གཉིས་གང་ཞིག །གང་ཟག་གི་བདག་མེད་མ་ཡིན་ན།
ཀ་བུམ་གཉིས་གང་ཞིག །གང་ཟག་གི་བདག་མེད་མ་ཡིན་པས་ཁྱབ། ཀ་བུམ་གཉིས་
གང་ཞིག །གང་ཟག་གི་བདག་མེད་ཡིན་ན། རྟག་དངོས་གཉིས་གང་ཞིག །གང་ཟག་གི་
བདག་མེད་མ་ཡིན་པས་ཁྱབ། ཀ་བུམ་གཉིས་གང་ཞིག །གང་ཟག་གི་བདག་མེད་མ་
ཡིན་ན། རྟག་དངོས་གཉིས་གང་ཞིག །གང་ཟག་གི་བདག་མེད་མ་ཡིན་པས་ཁྱབ་པའི་
ཕྱིར། གཉིས་པ་མ་གྲུབ་ན། དེ་འདྲའི་ཐལ་འགྱུར་གྱི་ཁྱབ་པ་ཕྱིན་ཅི་ལོག་ལྔ་རེ་རེ་ནས་
ངེས་པར་ཐལ། །ཀ་བུམ་གཉིས་གང་ཞིག །གང་ཟག་གི་བདག་མེད་ཡིན་ན། རྟག་
དངོས་གཉིས་གང་ཞིག །གང་ཟག་གི་བདག་མེད་མ་ཡིན་པས་ཁྱབ། རྟག་དངོས་གཉིས་
གང་ཞིག །གང་ཟག་གི་བདག་མེད་ཡིན་ན། ཀ་བུམ་གཉིས་གང་ཞིག །གང་ཟག་གི་
བདག་མེད་མ་ཡིན་པས་ཁྱབ། རྟག་དངོས་གཉིས་གང་ཞིག །གང་ཟག་གི་བདག་མེད་མ་
ཡིན་ན། ཀ་བུམ་གཉིས་གང་ཞིག །གང་ཟག་གི་བདག་མེད་ཡིན་པས་ཁྱབ། ཀ་བུམ་
གཉིས་གང་ཞིག །གང་ཟག་བདག་མེད་ཡིན་ན། རྟག་དངོས་གཉིས་གང་ཞིག །གང་
ཟག་བདག་མེད་ཡིན་པས་ཁྱབ། ཀ་བུམ་གཉིས་གང་ཞིག །གང་ཟག་གི་བདག་མེད་
མ་ཡིན་ན། རྟག་དངོས་གཉིས་གང་ཞིག །གང་ཟག་གི་བདག་མེད་ཡིན་པས་ཁྱབ་པ་
རྣམས་སོ་སོར་ངེས་པའི་ཕྱིར། ༈ །གཉིས་པ་རྟགས་མང་གི་སོང་ཚོད་བསྟན་པ་ནི། །
གང་ཞིག་ལ་སོགས་རྟགས་མང་པོ། །ཡོད་ཀྱང་སོང་ཚོད་ཁྱེར་བ་གནས། །
ཕྱི་མ་གྲུབ་པའི་རྗེས་མི་འབྲང་།
ཞེས་པ་སྟེ། དོན་ནི། ཐལ་འགྱུར་གང་དང་གང་ལ་གང་ཞིག་ལ་སོགས་པ་རྟགས་
ཟུར་མང་པོ་ཡོད་ཀྱང༌། བཀོད་སོང་གི་ཁྱད་པར་བྱས་ནས་སོང་ཚོད་ཁྱེར་བའི་གནས་
གཞི་ནི་རྟགས་སྔ་མ་ཡིན་ཅིང༌། །རྟགས་ཕྱི་མ་གྲུབ་པའི་རྗེས་སུ་མི་འབྲང་བ་ཡིན་ཏེ།
རྟགས་སྔ་མའི་རྗེས་སུ་འབྲང་དགོས་པའི་ཕྱིར། དེ་ལྟར་དུ་འཐད་པ་ཡིན་ཏེ། སྒྲ་ཆོས་

རཅན། གང་ཟག་གི་བདག་མེད་ཡིན་པར་ཐལ། རྟག་དངོས་གང་ཞིག །གང་ཟག་གི་བདག་
མེད་ཡིན་པའི་ཕྱིར།ཞེས་པའི་ཐལ་འགྱུར་གྱི་རྟགས་ཕྱི་མ་གྲུབ་པས་དེ་འདྲའི་ཐལ་
འགྱུར་གྱི་རྟགས་གྲུབ་པར་མི་འཇོག་པའི་ཕྱིར། མ་གྲུབ་ན། དེར་ཐལ། དེ་འདྲའི་ཐལ་
འགྱུར་གྱི་རྟགས་མ་གྲུབ་པའི་ཕྱིར། མ་གྲུབ་ན། དེར་ཐལ། དེ་འདྲའི་ཐལ་འགྱུར་གྱི་
རྟགས་དང་པོ་མ་གྲུབ་པའི་ཕྱིར། ཁྱབ་སྟེ། དེ་འདྲའི་ཐལ་འགྱུར་གྱི་རྟགས་དང་པོ་མ་
གྲུབ་ན། དེ་འདྲའི་ཐལ་འགྱུར་གྱི་རྟགས་མ་གྲུབ་པས་ཁྱབ་པའི་ཕྱིར། མ་གྲུབ་ན། དེར་
ཐལ། དེ་འདྲའི་ཐལ་འགྱུར་གྱི་རྟགས་དང་པོ་ཁེགས་ན། དེ་འདྲའི་ཐལ་འགྱུར་གྱི་རྟགས་
ཁེགས་པས་ཁྱབ་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། དེ་ཡང་ཡ་གྱལ་བཀག་ན་
ཚོགས་པ་ཁེགས་པ་ཡིན་པས། རྟགས་ཟུར་ཕྱི་མ་ཁེགས་པ་མི་འཐད་ཅིང༌། སྔ་མ་
ཁེགས་པས་རྟགས་དེ་ཁེགས་པར་ཁས་ལེན་དགོས་ལ། །ཞེས་གསུངས་པའི་ཕྱིར། ཁོ་
ན་རེ། སྒྲ་ཆོས་ཅན། གང་ཟག་གི་བདག་མེད་ཡིན་པར་ཐལ། རྟག་དངོས་གང་
ཞིག །གང་ཟག་གི་བདག་མེད་ཡིན་པའི་ཕྱིར། ཞེས་པའི་ཐལ་འགྱུར་གྱི་རྟགས་མ་གྲུབ་
པར་ཐལ། །དེའི་རྟགས་དང་པོ་མ་གྲུབ་པའི་ཕྱིར་ཏེ། སྒྲ་རྟག་དངོས་མ་ཡིན་པའི་ཕྱིར།
འདོད་ན། དེ་འདྲའི་ཐལ་འགྱུར་གྱི་རྟགས་གྲུབ་པར་ཐལ། །དེ་འདྲའི་ཐལ་འགྱུར་གྱི་
རྟགས་ཕྱི་མ་གྲུབ་པའི་ཕྱིར། ཁྱབ་སྟེ། དེ་འདྲའི་ཐལ་འགྱུར་གྱི་རྟགས་ཕྱི་མ་གྲུབ་ན། དེ་
འདྲའི་ཐལ་འགྱུར་གྱི་རྟགས་གྲུབ་པས་ཁྱབ་པའི་ཕྱིར། མ་གྲུབ་ན། དེར་ཐལ། །དེ་འདྲའི་
ཐལ་འགྱུར་གྱི་རྟགས་དང་པོ་ལ་རྟགས་མ་གྲུབ་པའི་ལན་ཐེབས་ན། དེ་འདྲའི་ཐལ་འགྱུར་
གྱི་རྟགས་ལ་རྟགས་མ་གྲུབ་པའི་ལན་ཐེབས་པས་མ་ཁྱབ་པ་གང་ཞིག །དེ་འདྲའི་ཐལ་
འགྱུར་གྱི་རྟགས་ཕྱི་མ་གྲུབ་པས་དེ་འདྲའི་ཐལ་འགྱུར་གྱི་རྟགས་གྲུབ་པར་འཇོག་དགོས་
པའི་ཕྱིར། རྟགས་གཉིས་རེ་རེ་ནས་གྲུབ་སྟེ། རྣམ་འགྲེལ་མཐའ་དཔྱོད་ལུང་རིགས་
གཏེར་མཛོད་ལས། དེ་འདྲའི་ཐལ་འགྱུར་ལ་རྟགས་མ་གྲུབ་ཀྱི་ལན་ཐེབས་པར་ཐལ། །

དེའི་རྟགས་དང་པོ་ལ་རྟགས་མ་གྲུབ་ཀྱི་ལན་ཐེབས་པའི་ཕྱིར། ཟེར་ན་མ་ཁྱབ་སྟེ། དེའི་
རྟགས་མ་གྲུབ་པར་ཐལ། །དེའི་རྟགས་དང་པོ་མ་གྲུབ་པའི་ཕྱིར། ཁྱབ་པ་ཁས། འདོད་
མི་ནུས་ཏེ། དེའི་རྟགས་གཉིས་པ་གྲུབ་པའི་ཕྱིར། ཞེས་གསུངས་པའི་ཕྱིར། ཟེར་ན་
དཔྱད་པར་བྱའོ། །ཁོ་ན་རེ། སྒྲ་ཆོས་ཅན། རྟག་དངོས་གང་ཞིག །གང་ཟག་གི་བདག་
མེད་མ་ཡིན་པར་ཐལ། །དེ་འདྲའི་ཐལ་འགྱུར་གྱི་རྟགས་མ་གྲུབ་པའི་རྒྱ་མཚན་ཡོད་པའི་
ཕྱིར། འདོད་ན། སྒྲ་ཆོས་ཅན། རྟག་དངོས་གང་ཞིག །གང་ཟག་གི་བདག་མེད་ཡིན་
པར་ཐལ། །རྟག་དངོས་སུ་གྱུར་པའི་གང་ཟག་གི་བདག་མེད་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། སྒྲ་ཆོས་ཅན། དེར་ཐལ། རྟག་དངོས་སུ་གྱུར་པའི་ཡོད་མེད་གང་རུང་
ཡིན་པའི་ཕྱིར། མ་གྲུབ་ན། སྒྲ་ཆོས་ཅན། དེར་ཐལ། རྟག་དངོས་སུ་གྱུར་པའི་མེད་པ་
ཡིན་པའི་ཕྱིར། མ་གྲུབ་ན། སྒྲ་ཆོས་ཅན། དེར་ཐལ། རྟག་དངོས་མ་ཡིན་པའི་ཕྱིར།
རང་ལུགས་ལ། །སྒྲ་ཆོས་ཅན། རྟག་དངོས་གང་ཞིག །གང་ཟག་གི་བདག་མེད་ཡིན་
པར་ཐལ། །དངོས་པོ་ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་ཐེབས་ཏེ།
སྒྲ་གང་ཟག་གི་བདག་མེད་ཡིན་པ་གང་ཞིག །གསལ་བའི་གང་ཞིག་ནུས་མེད་ཡིན་པའི་
ཕྱིར། ༈ །གསུམ་པ་ནི།
ཁ་སྦུབ་ཡོངས་གྲགས་ལ་མེད་ཀྱང༌། །རྩ་ཁྱབ་བཞི་པོར་མ་འདུས་ཤིང་། །
རིགས་པའི་རྣམ་གྲངས་ཡིན་པའི་ཕྱིར། །འདིར་བཀོད་པ་ལ་འགལ་བ་མེད།
ཅེས་པ་སྟེ། དོན་ནི། ཁོ་ན་རེ། འདིར་ཁ་སྦུབ་ཀྱི་ཁྱབ་པ་བཤད་པ་མི་འཐད་དོ་ཞེ་
ན། ཁ་སྦུབ་ཀྱི་ཁྱབ་པ་དེ་ཡོངས་གྲགས་རྩ་བའི་ཁྱབ་པ་བཞི་པོ་དེའི་ནང་ལ་མེད་ཀྱང་བློ་
གསལ་རྣམས་ཀྱི་རིགས་ལམ་ལ་ཉེ་བར་མཁོ་བ་དང་ཕན་འདོགས་ཆེ་བས་བཤད་དགོས་
པས་སོ། །འདི་ཉིད་རྩ་བའི་ཁྱབ་པ་རྗེས་ཁྱབ་ཐུར་ཁྱབ་ལྡོག་ཁྱབ་འགལ་ཁྱབ་བཞི་པོར་
མ་འདུས་ཤིང་། རིགས་པའི་རྣམ་གྲངས་ཡིན་པའི་ཕྱིར་འདིར་ཁ་སྦུབ་ཀྱི་ཁྱབ་པ་གྲུབ་

ཚུལ་བཀོད་པ་ལ་འགལ་བ་མེད་དོ། །རྩ་བའི་ཁྱབ་པ་རྣལ་མ་བཞི་དང་ཕྱིན་ཅི་ལོག་བཞི་
སྟེ་རྗེས་སུ་འགྲོ་ལྡོག་གི་ཁྱབ་པ་བརྒྱད་ཀ་ངེས་པའི་ཐལ་འགྱུར་ནི། སྒྲ་ཆོས་ཅན། རྟག་
དངོས་གཉིས་གང་ཞིག །གང་ཟག་གི་བདག་མེད་ཡིན་པར་ཐལ། །ཀ་བུམ་གཉིས་གང་
ཞིག །གང་ཟག་གི་བདག་མེད་ཡིན་པའི་ཕྱིར། ཞེས་པ་ལྟ་བུ། བདུན་ཙམ་ངེས་པ་ནི།
རྟག་དངོས་གཉིས་ཡིན་པར་ཐལ། ཀ་བུམ་གཉིས་ཡིན་པའི་ཕྱིར། ཞེས་པ་ལྟ་བུ། དྲུག་
ཙམ་ངེས་པ་ནི། དངོས་པོ་ཡིན་པར་ཐལ། ཀ་བུམ་གཉིས་ཡིན་པའི་ཕྱིར་། ཞེས་པ་ལྟ་
བུ། ལྔ་ཙམ་ངེས་པ་ནི། ཡོད་མེད་གང་རུང་ཡིན་པར་ཐལ། གང་ཟག་གི་བདག་མེད་
ཡིན་པའི་ཕྱིར། ཞེས་པ་ལྟ་བུ། བཞི་ཙམ་ངེས་པ་ནི། མི་རྟག་པ་ཡིན་པར་ཐལ། བྱས་
པ་ཡིན་པའི་ཕྱིར། ཞེས་པ་ལྟ་བུ། གསུམ་ཙམ་ངེས་པ་ནི། མ་བྱས་པ་ཡིན་པར་ཐལ།
རྟག་པ་ཡིན་པའི་ཕྱིར། ཞེས་པ་ལྟ་བུ། གཉིས་ཙམ་ངེས་པ་ནི། ཤེས་བྱ་ཡིན་པར་ཐལ།
བདག་མེད་ཡིན་པའི་ཕྱིར། ཞེས་པ་ལྟ་བུ། གཅིག་ཙམ་ངེས་པ་ནི། གཟུགས་ཡིན་པར་
ཐལ། དངོས་པོ་ཡིན་པའི་ཕྱིར། ཞེས་པ་ལྟ་བུ། གཅིག་ཀྱང་མ་ངེས་པ་ནི། སྤི་ཡིན་
པར་ཐལ། བྱེ་བྲག་ཡིན་པའི་ཕྱིར། ཞེས་པ་ལྟ་བུའོ། ༈ །གསུམ་པ་བཞི་ཚན་གསུམ་པ་
བཤད་པ་ལ་བཞི། དགག་གཞིའི་རྣམ་གཞག་བཤད་པ། རྩི་ལུགས་ཀྱི་རྣམ་གཞག་བཤད་
པ། སྔ་བཙན་ཕྱི་བཙན་གྱི་རྣམ་གཞག་བཤད་པ། །སྐོར་འབེབས་ཀྱི་རྣམ་གཞག་བཤད་
པའོ། །དང་པོ་ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
དགག་གཞིའི་རྣམ་གཞག་འདི་ལྟ་སྟེ། །པང་ལེན་དམིགས་ཕུར་མཐའ་སྐྱོར་དང༌། །
རྒྱབ་ཁུར་མ་སྟེ་རྣམ་བཞི་དང༌། །རྣམ་གྲངས་ཤོང་རྫོང་མ་ཞེས་གྲགས།
ཞེས་པ་སྟེ། དོན་ནི། དེ་ཡང་དགག་གཞིའི་རྣམ་གཞག་ལ་རྩི་ཚུལ་གྱི་དབང་གིས་
མི་འདྲ་བ་དུ་མ་ཡོད་པ་ནི་འདི་ལྟ་སྟེ། པང་ལེན་མ་དང༌། དམིགས་ཕུར་མ་དང༌། མཐའ་
སྐྱོར་བ་དང༌། རྒྱབ་ཁུར་མ་སྟེ་རྣམ་པ་བཞི་དང༌། དེའི་སྟེང་དུ་རྣམ་གྲངས་གཞན་དང༌།

ཤོང་རྫོང་མ་ཞེས་གྲགས་པ་དང་རྣམ་པ་དྲུག་ཡོད་དོ། །གཉིས་པ་ལ་གསུམ། ཤེས་བྱེད་
ཀྱི་ཁུངས་དགོད་པ། དོན་དང་འབྲེལ་བའི་མིང་གི་རྣམ་གྲངས་། སོ་སོའི་རྩི་ཚུལ་བཤད་
པའོ། །དང་པོ་ནི།
ཆོས་ཀྱི་གྲགས་པའི་གཞུང་ལུགས་ལས། །ཚད་མ་རྣམས་ནི་མི་འཇུག་པ། །
མེད་ལ་མི་འཇུག་འབྲས་བུ་ཅན། །གཏན་ཚིགས་བྱེ་བྲག་ལ་བལྟོས་ནས། །
འགའ་ཞིག་མེད་ཤེས་འབྲས་བུ་ཅན། །ཞེས་པས་སྣང་རུང་མི་སྣང་བ། །
མ་དམིགས་པ་ཡི་གཏན་ཚིགས་གསུངས།
ཞེས་པ་སྟེ། དོན་ནི། རིགས་པའི་དབང་ཕྱུག་དཔལ་ལྡན་ཆོས་ཀྱི་གྲགས་པའི་
གཞུང་ལུགས་ཆེ་མོ་རྣམ་འགྲེལ་ལས། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་
ལ་ཤ་ཟ་འཇ ལ་བའི་ཚད་མ་རྣམས་ནི་མི་འཇུག་པ་སྟེ་མེད་པ་ཆོས་ཅན།མདུན་གྱི་གཞི་
འདིར་ཤ་ཟ་བསྐལ་དོན་དུ་སོང་བའི་གང་གི་རྒྱུད་ལ་ཤ་ཟ་འཇལ་བའི་བཅད་ཤེས་མེད་ལ་
མི་འཇུག་པར་སྒྲུབ་པའི་འབྲས་བུ་ཅན་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་
སྒྲུབ་ཀྱི་མི་སྣང་བ་མ་དམིགས་པའི་ཚུལ་གསུམ་ཡིན་པའི་ཕྱིར། སྣང་རུང་མ་དམིགས་
པའི་གཏན་ཚིགས་ནི། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་དེ་ཡོད་ན་ཕྱི་
རྒོལ་ལ་སྣང་རུང་གི་བྱེ་བྲག་སྟེ་ཁྱད་པར་ལ་བལྟོས་ནས། གཞི་འགའ་ཞིག་ཏུ་རང་གི་
དགག་བྱའི་ཆོས་མེད་པ་ཤེས་ཤིང་གོ་བའི་འབྲས་བུ་སྟེ་རྒྱུ་མཚན་ཅན་གྱི་གཏན་ཚིགས་
ཡིན་ནོ། །ཞེས་པས་སྣང་རུང་དང༌། སྔ་མས་མི་སྣང་བ་མ་དམིགས་པ་ཡི་གཏན་ཚིགས་
གསུངས་ཏེ། སྣང་རུང་གི་སྐབས་སུ་བུམ་པ་ཚད་མས་མ་དམིགས་པའི་ས་ཕྱོགས་སུ་
བུམ་པ་མེད་པར་བཤད་པས་སོ། །གཉིས་པ་ནི།
དག་པའི་ས་ཕྱོགས་མེད་པའི་ཕྱོགས། །ཚད་མས་མ་དམིགས་པ་ཡི་ཕྱོགས། །
དེ་རྣམས་དགག་གཞིའི་དོན་དུ་མཚུངས།

ཞེས་པ་སྟེ། དོན་ནི། བུམ་པ་ལྟ་བུ་ལ་མཚོན་ན། བུམ་པ་དག་པའི་ས་ཕྱོགས།
བུམ་པ་མེད་པའི་ས་ཕྱོགས། བུམ་པ་ཚད་མས་མ་དམིགས་པ་ཡི་ས་ཕྱོགས་དེ་རྣམས་
བུམ་པའི་དགག་གཞིའི་དོན་དུ་མཚུངས་ཏེ། དེ་གསུམ་དོན་གཅིག་ཅིང༌། དེ་རྣམས་རེ་
རེ་ནས་བུམ་པའི་དགག་གཞིའི་དོན་ཡིན་པའི་ཕྱིར། ཅིའི་ཕྱིར་དགག་གཞི་ཞེས་བྱ་ཞེ་
ན། ཁོ་རང་གི་དགག་གཞི་གཅིག་ཡོད་པའི་སྟེང་དུ་ཁོ་རང་ཡོད་པ་དགག་པའི་གཞི་གཏན་
པོ་གཅིག་ཡོད་པས་ན་དགག་གཞི་ཞེས་བྱའོ། །ཁ་ཅིག་ན་རེ། བུམ་པའི་དགག་གཞིའི་
དོན་དེ་མི་འཐད་པར་ཐལ། །བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པ་ཡོད་
པའི་ཕྱིར། མ་གྲུབ་ན། དེར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པ་
རྟོགས་པའི་ཚད་མ་ཡོད་པའི་ཕྱིར་ཏེ། དེའི་སྟེང་དུ་བུམ་པ་རྟོགས་པའི་རྣམ་མཁྱེན་ཡོད་
པའི་ཕྱིར། མ་གྲུབ་ན། དེར་ཐལ། དེའི་སྟེང་དུ་ཆོས་ཐམས་ཅད་རྟོགས་པའི་རྣམ་མཁྱེན་
ཡོད་པའི་ཕྱིར། ཟེར་ན་མ་ཁྱབ། རྟགས་དེར་ཐལ། དེའི་སྟེང་དུ་རྣམ་མཁྱེན་ཡོད་པའི་
ཕྱིར་ཏེ། རྣམ་མཁྱེན་གྱི་དགག་གཞི་མེད་པའི་ཕྱིར་ཏེ། རྣམ་མཁྱེན་གྱི་མ་ཁྱབ་པའི་
གཞི་མེད་པའི་ཕྱིར་ཏེ། བདེན་གཉིས་ལས། མཁྱེན་པའི་སྐད་ཅིག་གཅིག་གིས་
ཀྱང་། །ཤེས་བྱའི་དཀྱིལ་འཁོར་ཀུན་ཁྱབ་ཅན། ཞེས་གསུངས་པའི་ཕྱིར། གཞན་ཡང་།
བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པ་མེད་པར་ཐལ། །བུམ་པའི་དགག་
གཞིའི་སྟེང་དུ་བུམ་པ་མེད་པའི་ཕྱིར་ཏེ། བུམ་པ་ཚད་མས་མ་དམིགས་པའི་ས་ཕྱོགས་
སུ་བུམ་པ་མེད་པའི་ཕྱིར་ཏེ། རྣམ་འགྲེལ་ལས། དམིགས་པར་ནི། །རིགས་ལྡན་དེ་མི་
དམིགས་པར་ཡང༌། ཞེས་གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ། བུམ་
པའི་དགག་གཞི་ཆོས་ཅན་གྱི་སྟེང་དུ་བུམ་པ་ཡོད་པའི་ཕྱིར། མ་གྲུབ་ན། དེར་ཐལ།
བུམ་པ་བུམ་པའི་དགག་གཞི་ཆོས་ཅན་གྱི་སྟེང་དུ་ཡོད་པའི་ཕྱིར། ཁ་ཅིག་མ་ཁྱབ་ཟེར།
མ་གྲུབ་ན། དེར་ཐལ། བུམ་པ་བུམ་པ་མེད་པའི་ས་ཕྱོགས་སུ་ཡོད་པའི་ཕྱིར་ཏེ། བུམ་

པ་བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་ཡོད་པའི་ཕྱིར་ཏེ། དཀྱིལ་ཁང་གི་
དགག་གཞི་ཆེ་བ་ལས། བུམ་པ་བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་ཡོད་
ཅིང༌། བུམ་པ་དག་པ་ས་ཕྱོགས་ཆོས་ཅན་གྱི་སྟེང་དུ་སངས་འཕགས་ཀྱི་གཞལ་བྱ་མ་
ཡིན་པ་མེད་ལ། ཞེས་གསུངས་པའི་ཕྱིར་ཟེར། རང་རེས། བདག་མེད་ཡིན་ན། བུམ་
པའི་དགག་གཞི་དང་གཅིག་མ་ཡིན་པས་ཁྱབ་ཅེས་པ་ལ་ཁོ་ན་རེ། བུམ་པའི་དགག་
གཞི་ཆོས་ཅན། བུམ་པའི་དགག་གཞི་དང་གཅིག་མ་ཡིན་པར་ཐལ། བདག་མེད་ཡིན་
པའི་ཕྱིར། ཁྱབ་པ་ཁས། འདོད་ན། བུམ་པའི་དགག་གཞི་ཆོས་ཅན། ཁྱོད་ཁྱོད་དང་
གཅིག་ཡིན་པར་ཐལ། །ཁྱོད་གཞི་གྲུབ་པའི་ཕྱིར། འདོད་ན། དངོས་འགལ་ཟེར་ན་
དངོས་འགལ་ལ་མི་འགྲོ་སྟེ། འདིར་འདོད་ལན་བཏབས་པས། བུམ་པའི་དགག་གཞི་
ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་
བུམ་པའི་དགག་གཞི་དང་གཅིག་ཡིན་པར་ཁས་བླངས་པར་སོང་། གོང་དུ་འདོད་ལན་
བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་བུམ་པའི་
དགག་གཞི་དང་གཅིག་མ་ཡིན་པར་ཁས་བླངས་པར་སོང་བའི་ཕྱིར། ཁོ་ན་རེ། བུམ་
པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་བུམ་པའི་དགག་གཞི་དང་གཅིག་
ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པ་མེད་པ་བུམ་པ་མེད་
པ་དང་གཅིག་ཡིན་པའི་ཕྱིར་ཏེ། བུམ་པའི་དགག་གཞི་ཆོས་ཅན་གྱི་སྟེང་དུ་ཀ་བ་ཀ་བ་
དང་གཅིག་ཡིན་པའི་ཕྱིར་ཏེ། བུམ་པའི་དགག་གཞི་ཆོས་ཅན་གྱི་སྟེང་དུ་དངོས་པོ་
དངོས་པོ་དང་གཅིག་ཡིན་པའི་ཕྱིར་ཟེར་ན། དེ་མི་འཐད་པར་ཐལ། བུམ་པའི་དགག་
གཞི་ཆོས་ཅན་གྱི་སྟེང་དུ་དངོས་པོ་དངོས་པོ་དང་ཐ་དད་ཡིན་པའི་ཕྱིར་ཏེ། བུམ་པའི་
དགག་གཞི་ཆོས་ཅན་གྱི་སྟེང་དུ་དངོས་པོ་དངོས་པོའི་བྱེ་བྲག་ཡིན་པའི་ཕྱིར་ཏེ། དེ་
དེའི་བྱེ་བྲག་ཏུ་སོང་བའི་རྟགས་གསུམ་རེ་རེ་ནས་གྲུབ་པའི་ཕྱིར། རྟགས་དང་པོ་གཉིས་

སླ། གསུམ་པ་གྲུབ་སྟེ། གསེར་བུམ་དེ་བུམ་པའི་དགག་གཞི་ཆོས་ཅན་གྱི་སྟེང་དུ་
དངོས་པོ་མ་ཡིན་ཞིང་དངོས་པོ་ཡིན་པ་གང་ཞིག །ཟངས་བུམ་དེ་ཡང་དེ་ལྟར་ཡིན་པའི་
ཕྱིར། རྟགས་དང་པོ་གྲུབ་སྟེ། གསེར་བུམ་བུམ་པའི་དགག་གཞི་ཆོས་ཅན་གྱི་སྟེང་དུ་
དངོས་པོ་མ་ཡིན་པའི་ཕྱིར་ཏེ། དེ་དེའི་སྟེང་དུ་ཡོད་པ་མ་ཡིན་པའི་ཕྱིར་ཏེ། དེ་དེའི་
སྟེང་དུ་མེད་པའི་ཕྱིར་ཏེ། དེ་བུམ་པ་ཡིན་པའི་ཕྱིར། རྟགས་གཉིས་པ་སླ། གསུམ་པ་སོ་
སོའི་རྩི་ཚུལ་བཤད་པ་ལ་དྲུག །པང་ལེན་མའི་རྩི་ཚུལ། དམིགས་ཕུར་མའི་རྩི་ཚུལ།
མཐའ་སྐྱོར་བའི་རྩི་ཚུལ། རྒྱབ་ཁུར་མའི་རྩི་ཚུལ། ཤོང་རྫོང་མའི་རྩི་ཚུལ། རྣམ་གྲངས་
གཞན་གྱི་རྩི་ཚུལ་ལོ། །དང་པོ་ནི།
པང་ལེན་མ་ཡི་རྩི་ཚུལ་ནི། །བུམ་པ་དག་པའི་ས་ཕྱོགས་སུ། །
གསེར་གྱི་བུམ་པ་མེད་ཅེས་ཏེ། །དགག་གཞིའི་པང་དུ་དགག་བྱ་ནི། །
ཁྱད་ཆོས་གཞན་དང་བཅས་པ་ལེན།
ཞེས་པ་སྟེ། དོན་ནི། པང་ལེན་མ་ཡི་རྩི་ཚུལ་ནི། བུམ་པ་དག་པའི་ས་ཕྱོགས་
ཆོས་ཅན། གསེར་གྱི་བུམ་པ་མེད་པར་ཐལ། བུམ་པའི་དགག་གཞི་ཡིན་པའི་ཕྱིར་
ཞེས་པ་ལ། བུམ་པ་དག་པའི་ས་ཕྱོགས་སུ་གསེར་གྱི་བུམ་པ་མེད་ཅེས་ལན་བཏབ་པ་
ཡིན་ཏེ། དགག་གཞི་བུམ་པ་དག་པའི་ས་ཕྱོགས་ཀྱི་པང་ངམ་མདུན་དུ་དགག་བྱ་གསེར་
བུམ་ནི་གསེར་བུམ་གྱི་ཁྱད་ཆོས་གཞན་བུམ་པ་དང་བཅས་པ་ལེན་པ་ཡིན་པའི་ཕྱིར་ཏེ།
དཔེར་ན། བུམ་པ་དག་པའི་ས་ཕྱོགས་ཆོས་ཅན། གསེར་བུམ་མེད་པར་ཐལ། བུམ་
པའི་དགག་གཞི་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་
བཏབ་པས། བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་གསེར་བུམ་མེད་པ་འདོད་
ཅེས་པ་ལྟ་བུ་ཡིན་པའི་ཕྱིར། གཉིས་པ་དམིགས་ཕུར་མའི་རྩི་ཚུལ་ནི།
དམིགས་ཕུར་ཞེས་པ་དགག་བྱ་ཉིད། །འཛིན་ཅིང་ཆོས་གཞན་འདོར་བ་སྟེ། །

གསེར་གྱི་བུམ་པ་དག་ཕྱོགས་སུ། །བུམ་པ་ཡོད་ཅེས་བརྗོད་པ་བཞིན།
ཞེས་པ་སྟེ། དོན་ནི། དམིགས་ཕུར་རམ་དམིགས་བསལ་ཞེས་པ་དགག་གཞི་
གསེར་བུམ་དག་པའི་ས་ཕྱོགས་སུ་དགག་བྱ་གསེར་བུམ་ཉིད་མེད་པར་འཛིན་ཅིང་ཁྱད་
ཆོས་གཞན་བུམ་པ་འདོར་བ་སྟེ། གསེར་གྱི་བུམ་པ་དག་པའི་ས་ཕྱོགས་སུ་བུམ་པ་
ཡོད་པ་འདོད་ཅེས་བརྗོད་པ་བཞིན་ཡིན་ཏེ། དཔེར་ན། གསེར་གྱི་བུམ་པ་དག་པའི་ས་
ཕྱོགས་ཆོས་ཅན། གསེར་བུམ་མེད་པར་ཐལ། །བུམ་པའི་དགག་གཞི་ཡིན་པའི་ཕྱིར།
ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། གསེར་གྱི་བུམ་པ་དག་
པའི་ས་ཕྱོགས་ཆོས་ཅན་གྱི་སྟེང་དུ་བུམ་པ་ཡོད་པ་འདོད་ཅེས་པ་ལྟ་བུ་ཡིན་པའི་ཕྱིར།
གསུམ་པ་མཐའ་སྐྱོར་བའི་རྩི་ཚུལ་ནི།
དགག་གཞི་དགག་བྱ་ཁྱད་ཆོས་དང༌། །བཅས་པའི་མཐའ་ནས་སྐྱོར་བ་ནི། །
མཐའ་སྐྱོར་བ་ཡི་ཚུལ་ཡིན་ཏེ། །བུམ་པ་དག་པའི་ས་ཕྱོགས་སུ། །
གསེར་གྱི་བུམ་པ་བུམ་པ་ནི། །དག་པའི་ས་ཕྱོགས་སུ་མེད་བཞིན།
ཞེས་པ་སྟེ། དོན་ནི། དགག་གཞིའི་དགག་བྱ་ཁྱད་ཆོས་དང་བཅས་པའི་མཐའ་
ནས་སྐྱོར་བ་ནི་མཐའ་སྐྱོར་བ་ཡི་རྩི་ཚུལ་ཡིན་ཏེ། །བུམ་པ་དག་པའི་ས་ཕྱོགས་སུ་
གསེར་གྱི་བུམ་པ་བུམ་པ་ནི་དག་པའི་ས་ཕྱོགས་སུ་མེད་པ་འདོད་ཅེས་བརྗོད་པ་བཞིན་
ཡིན་པའི་ཕྱིར། དཔེར་ན། བུམ་པ་དག་པའི་ས་ཕྱོགས་ཆོས་ཅན། གསེར་བུམ་མེད་
པར་ཐལ། བུམ་པའི་དགག་གཞི་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་
འདོད་ལན་བཏབ་པས། བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་གསེར་བུམ་
བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་མེད་པ་འདོད་ཅེས་པ་ལྟ་བུ་ཡིན་པའི ་
ཕྱིར། །བཞི་པ་རྒྱབ་ཁུར་མའི་རྩི་ཚུལ་ནི།
རྒྱབ་ཁུར་མ་ཡི་རྩི་ཚུལ་ནི། །དགག་བྱ་ཁྱད་ཆོས་དང་བཅས་པ། །

དགག་གཞི་ཡི་ནི་རྒྱབ་ཏུ་ཁུར། །གསེར་གྱི་བུམ་པ་བུམ་པ་ནི། །
དག་པའི་ཕྱོགས་སུ་མེད་རྩི་བཞིན།
ཞེས་པ་སྟེ། དོན་ནི། རྒྱབ་ཁུར་མ་ཡི་རྩི་ཚུལ་ཇི་ལྟར་ཡིན་ཞེ་ན། དེའི་ཚུལ་ནི།
དགག་བྱ་ཁྱད་ཆོས་དང་བཅས་པ་དགག་གཞིའི་སྔོན་ནམ་རྒྱབ་ཏུ་ཁུར་ནས་གསེར་གྱི་བུམ་
པ་བུམ་པ་ནི་དག་པའི་ས་ཕྱོགས་སུ་མེད་པ་འདོད་ཅེས་རྩི་བ་བཞིན་ཡིན་ཏེ། དཔེར་ན།
བུམ་པ་དག་པའི་ས་ཕྱོགས་ཆོས་ཅན། གསེར་གྱི་བུམ་པ་མེད་པར་ཐལ། །བུམ་པའི་
དགག་གཞི་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་
པས། གསེར་གྱི་བུམ་པ་བུམ་པ་དག་པའི་ས་ཕྱོགས་ཆོས་ཅན་གྱི་སྟེང་དུ་མེད་པ་འདོད་
ཅེས་པ་ལྟ་བུ་ཡིན་པའི་ཕྱིར། ལྔ་པ་ཤོང་རྫོང་མའི་རྩི་ཚུལ་ནི།
དགག་བྱ་དངོས་དང་ཁྱད་ཆོས་ནི། །ཀུན་ལ་དགག་གཞི་འཇུག་རྩི་བ། །
ཤོང་རྫོང་མ་རུ་གྲགས་པ་སྟེ། །བུམ་པ་དག་པའི་ས་ཕྱོགས་སུ། །
གསེར་གྱི་བུམ་པ་དག་ཕྱོགས་སུ། །བུམ་པ་ཡོད་ཅེས་བྱ་བ་བཞིན། །
དོན་ཐོབ་དམིགས་ཕུར་མ་རུ་གནས།
ཞེས་པ་སྟེ། དོན་ནི། དགག་བྱ་དངོས་དང་ཁྱད་ཆོས་དང་བཅས་པ་ནི་ཀུན་ལ་
དགག་གཞི་འཇུག་པར་རྩི་བ་དེ་ལ་ཤོང་རྫོང་མ་རུ་གྲགས་པ་ཞེས་བྱ་སྟེ། བུམ་པ་དག་
པའི་ས་ཕྱོགས་སུ་གསེར་གྱི་བུམ་པ་དག་པའི་ས་ཕྱོགས་སུ་བུམ་པ་ཡོད་པ་འདོད་ཅེས་
བརྗོད་པར་བྱ་བ་བཞིན་ཡིན་པའི་ཕྱིར་ཏེ། དཔེར་ན། བུམ་པ་དག་པའི་ས་ཕྱོགས་ཆོས་
ཅན། གསེར་བུམ་མེད་པར་ཐལ། བུམ་པའི་དགག་གཞི་ཡིན་པའི་ཕྱིར། ཞེས་པའི་
ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པ་དག་པའི་ས་ཕྱོགས་ཆོས་
ཅན་གྱི་སྟེང་དུ་གསེར་བུམ་དག་པའི་ས་ཕྱོགས་ཆོས་ཅན་གྱི་སྟེང་དུ་བུམ་པ་ཡོད་པ་
འདོད་ཅེས་པ་ལྟ་བུ་ཡིན་པའི་ཕྱིར། དེ་ཉིད་དོནཐོབ་ཀྱི་དབང་དུ་བྱས་ན་དམིགས་ཕུར་

མ་ཡི་རྩི་ཚུལ་དེ་རུ་གནས་པ་ཡིན་ཏེ། སྔར་བཤད་པའི་དམིགས་ཕུར་མའི་རྩི་ཚུལ་ལ་
བསམ་ན་ངེས་ནུས་པའི་ཕྱིར། དྲུག་པ་རྣམ་གྲངས་གཞན་གྱི་རྩི་ཚུལ་ནི།
རྣམ་གྲངས་གཞན་རྣམས་ཤེས་པར་བྱ།
ཞེས་པ་སྟེ། དོན་ནི། རྣམ་གྲངས་གཞན་གཞི་སྒྲགས་མའི་དབང་དུ་བྱས་པའི་རྩི་
ཚུལ་རྣམས་ཀྱང་བླ་མའི་ཞལ་ལས་ཤེས་པར་བྱ་དགོས་ཏེ། དེ་ཡང་དཔེར་ན། བུམ་པའི་
དགག་གཞི་ཆོས་ཅན། རྟག་པ་ཡིན་པར་ཐལ། ཡོད་པ་གང་ཞིག །མི་རྟག་པ་མ་ཡིན་
པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པའི་
དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་
གྱི་སྟེང་དུ་རྟག་པ་ཡིན་པ་འདོད་ཅེས་རྩིས་པ་ལྟ་བུ་ཡིན་པའི་ཕྱིར། ཁ་ཅིག་ན་རེ། བུམ་
པའི་དགག་གཞི་ཆོས་ཅན། ཤེས་བྱ་ཡིན་པར་ཐལ། གཞི་གྲུབ་པའི་ཕྱིར། ཞེས་པའི
ཐལ་འགྱུར་གྱི་གསལ་བ་ལ་འདོད་ལན་བཏབས་པས། བུམ་པའི་དགག་གཞི་ཤེས་བྱ་
ཡིན་པ་འདོད་ཅེས་རྩི་རིགས་ཞེ་ན། དེ་མི་འཐད་པར་ཐལ། །དེ་ལ་འདོད་ལན་བཏབ་
པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་
དགག་གཞི་ཆོས་ཅན་གྱི་སྟེང་དུ་ཤེས་བྱ་ཡིན་པ་འདོད་ཅེས་རྩི་རིགས་པ་ཡིན་པའི་ཕྱིར།
མ་གྲུབ་ན། དེར་ཐལ། བུམ་པའི་དགག་གཞི་ཆོས་ཅན། ཀ་བའི་དགག་གཞི་མ་ཡིན་
པར་ཐལ། ཀ་བ་ཡོད་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་
བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་
པའི་དགག་གཞི་ཆོས་ཅན་གྱི་སྟེང་དུ་ཀ་བའི་དགག་གཞི་མ་ཡིན་པ་འདོད་ཅེས་རྩི་རིགས་
པ་གང་ཞིག །་རིགས་པ་མཚུངས་པའི་ཕྱིར། ཁ་ཅིག་ན་རེ། བུམ་པའི་དགག་གཞི་ཆོས་
ཅན། བུམ་པའི་དགག་གཞི་ཡིན་པར་ཐལ། ཁྱོད་ཡོད་པ་གང་ཞིག །བུམ་པ་མེད་པའི་
ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པའི་དགག་

གཞི་ཆོས་ཅན་གྱི་སྟེང་དུ་བུམ་པའི་དགག་གཞི་བུམ་པའི་དགག་གཞི་ཡིན་པ་འདོད་ཅེས་
རྩི་རིགས་ཤིང་འདོད་ལན་ཐེབས་ཟེར་ན། བུམ་པའི་དགག་གཞི་ཆོས་ཅན་གྱི་སྟེང་དུ་
བུམ་པའི་དགག་གཞི་བུམ་པའི་དགག་གཞི་ཡིན་པར་ཐལ། །རྩི་ཚུལ་དང་འདོད་ལན་
ཐེབས་པའི་ཕྱིར། རྟགས་ཁས། འདོད་ན། བུམ་པའི་དགག་གཞི་ཆོས་ཅན་གྱི་སྟེང་དུ་
བུམ་པའི་དགག་གཞིས་བུམ་པ་བཀག་པར་ཐལ། །བུམ་པའི་དགག་གཞི་ཆོས་ཅན་གྱི་
སྟེང་དུ་བུམ་པའི་དགག་གཞི་བུམ་པའི་དགག་གཞི་ཡིན་པའི་ཕྱིར། རྟགས་ཁས། འདོད་
ན། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞིས་བུམ་པ་མ་བཀག་
པར་ཐལ། །བུམ་པ་དགོག་བྱེད་ཀྱི་ཆོས་མེད་པའི་ཕྱིར། མ་གྲུབ་ན། བུམ་པ་ཆོས་ཅན།
ཁྱོད་དགོག་བྱེད་ཀྱི་ཆོས་མེད་པར་ཐལ། ཚད་མས་གྲུབ་པའི་ཕྱིར། ཁྱབ་སྟེ། ཐར་ལམ་
གསལ་བྱེད་ལས། ཚད་མས་གྲུབ་པའི་དོན་དགག་མི་ནུས་པའི་ཕྱིར། ཞེས་གསུངས་
པའི་ཕྱིར། ཁོ་ན་རེ། བུམ་པའི་དགག་གཞི་ཆོས་ཅན། ཀ་བའི་དགག་གཞི་ཡིན་པར་
ཐལ། ཀ་བུམ་གཉིས་ཀྱི་དགག་གཞི་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། བུམ་
པའི་དགག་གཞི་ཆོས་ཅན། དེར་ཐལ། །ཁྱོད་ཡོད་པ་གང་ཞིག །ཀ་བུམ་གཉིས་མེད་
པའི་ཕྱིར། རྟགས་དང་པོ་སླ། གཉིས་པ་མ་གྲུབ་ན། བུམ་པའི་དགག་གཞི་ཆོས་ཅན།
ཀ་བུམ་གཉིས་མེད་པར་ཐལ། བུམ་པ་མེད་པའི་ཕྱིར། ཁྱབ་སྟེ། ཀ་བུམ་གཉིས་ཡོད་པ་
ལ་བུམ་པ་ཡོད་དགོས་པའི་ཕྱིར། ཁ་ཅིག་ན་རེ། ཆོས་དེའི་དགག་གཞི་ཡིན་ན། ཆོས་
དེ་མེད་པས་ཁྱབ་ཟེར་ན། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན། ཀ་
བ་མེད་པར་ཐལ། བུམ་པའི་དགག་གཞི་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས།
རྟགས་སླ། འདོད་ན། དེ་ཆོས་ཅན། ཀ་བ་ཡོད་པར་ཐལ། ཀ་བའི་དགག་གཞི་མ་ཡིན་
པའི་ཕྱིར། དེ་ལྟར་དགག་གཞིའི་རྩི་ཚུལ་དྲུག་པོ་དེ་སོ་སོའི་བློ་དང་བསྟུན་ནས་གང་བདེ་
ཁས་བླངས་པར་བྱ་ཞིང་། དེང་སྐབས་ཕལ་ཆེར་གཞི་སྒྲགས་མའི་དབང་དུ་བྱས་པར་

མངོན་ནོ། ༈ །གཉིས་པ་རྩི་ལུགས་ཀྱི་རྣམ་གཞག་བཤད་པ་ལ་གསུམ། གསལ་བའི་
ཁྱོད་ཤུལ་དུ་ཆོས་ཅན་འཚངས་ཚུལ། དེ་ལྟར་འཚངས་ནས་རྩི་བའི་ཚུལ་བཤད་པ། དམིགས་
བསལ་གྱི་ཁྱད་པར་བསྟན་པའོ། །དང་པོ་ནི།
རྩི་ལུགས་ཞེས་པའི་རྣམ་གཞག་ནི། །ཁྱོད་ཤུལ་དུ་ནི་ཆོས་ཅན་འཚངས།
ཞེས་པ་སྟེ། དོན་ནི། རྩི་ལུགས་ཞེས་པའི་རྣམ་གཞག་གི་སྐབས་འདིར་ནི།
གསལ་བའི་ཁྱོད་སྒྲའི་ཤུལ་དུའམ་གནས་སུ་ནི་ཆོས་ཅན་དེ་ཉིད་ངེས་པར་འཚངས་ནས་
རྩི་དགོས་ཏེ། རྣམ་མཁྱེན་ཆོས་ཅན། ཁྱོད་མི་རྟག་པ་ཡིན་པར་ཐལ། བྱས་པ་ཡིན་པའི་
ཕྱིར། ཞེས་པ་ལྟ་བུ་ལ། རྣམ་མཁྱེན་མི་རྟག་པ་ཡིན་པ་འདོད་ཅེས་པ་ལྟ་བུ་ཡིན་པའི་
ཕྱིར། གཉིས་པ་ནི།
རྫས་ཆོས་ཡིན་ན་ཁྱོད་ཁྱོད་རང༌། །ཡིན་པས་ཁྱབ་པ་ཁས་བླངས་པར། །
བུམ་པ་ཁྱོད་མིན་ཁྱོད་ཆོས་ཅན། །དེར་ཐལ་དེའི་ཕྱིར་ཞེས་བཀོད་པར། །
འདོད་ལན་བཏབ་སྟེ་རྩིས་པའི་ཚེ། །བུམ་པ་ཁྱོད་མིན་ཁྱོད་དེ་ནི། །
བུམ་པ་ཁྱོད་མིན་ཁྱོད་ཡིན་ཞེས། །རྩི་བ་ལྟ་བུ་རིགས་འགྲེ་ནས། །
མང་དུ་བརྩེགས་ན་ཕྲ་ཞིང་ཞིབ།
ཅེས་པ་སྟེ། དོན་ནི། རྫས་ཆོས་ཡིན་ན། ཁྱོད་ཁྱོད་རང་ཡིན་པས་ཁྱབ་པ་ཁས་
བླངས་པ་ལ། བུམ་པ་ཁྱོད་མ་ཡིན་པ་ཁྱོད་ཆོས་ཅན། དེར་ཐལ། དེའི་ཕྱིར། ཞེས་
བཀོད་པ་སྟེ། བུམ་པ་ཁྱོད་མ་ཡིན་པ་ཁྱོད་ཆོས་ཅན། ཁྱོད་ཁྱོད་རང་ཡིན་པར་ཐལ།
རྫས་ཆོས་ཡིན་པའི་ཕྱིར། ཁྱབ་པ་ཁས། ཞེས་བཀོད་པའི་ཐལ་འགྱུར་དེ་ལ་འདོད་ལན་
བཏབ་སྟེ་རྩིས་པའི་ཚེ། བུམ་པ་ཁྱོད་མ་ཡིན་པ་ཁྱོད་དེ་ནི་བུམ་པ་ཁྱོད་མ་ཡིན་པ་ཁྱོད་
ཡིན་པ་འདོད་ཅེས་རྩི་བ་ལྟ་བུ་ཡིན་པའི་ཕྱིར། གསལ་བ་དང་རྟགས་ཀྱི་ཁྱོད་ཤུལ་དུ་
ཆོས་ཅན་འཚངས་ཚུལ་ཡོད་ལ། རྩོད་གཞིའི་ཁྱོད་ཤུལ་དུ་ཆོས་ཅན་འཚངས་རྒྱུ་མེད་པ་

བུམ་པ་ཁྱོད་མིན་ཁྱོད་ཆོས་ཅན་ཞེས་པས་ཤེས་སོ། །བུམ་པ་ཁྱོད་མ་ཡིན་པ་ཁྱོད་ཆོས་
ཅན། བུམ་པ་ཁྱོད་མ་ཡིན་པ་ཁྱོད་ཡིན་པར་ཐལ། འདོད་པའི་ཕྱིར། ཞེས་པའི་ཐལ་
འགྱུར་ལ་འདོད་ལན་བཏབ་སྟེ་རྩིས་པའི་ཚེ། བུམ་པ་ཁྱོད་མ་ཡིན་པ་ཁྱོད་བུམ་པ་བུམ་
 པ་ཁྱོད་མ་ཡིན་པ་ཁྱོད་མ་ཡིན་པ་བུམ་པ་ཁྱོད་མ་ཡིན་པ་ཁྱོད་ཡིན་པར་འདོད་ཅེས་རྩིས་
དགོས་པའི་ཕྱིར། དེ་བཞིན་དུ། བུམ་པ་ཁྱོད་མ་ཡིན་པ་ཁྱོད་ཆོས་ཅན། བུམ་པ་བུམ་པ་
ཁྱོད་མ་ཡིན་པ་ཁྱོད་མ་ཡིན་པ་བུམ་པ་ཁྱོད་མ་ཡིན་པ་ཁྱོད་ཡིན་པར་ཐལ། འདོད་པའི་
ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་སྟེ་རྩིས་པའི་ཚེ། བུམ་པ་ཁྱོད་མ་ཡིན་
པ་ཁྱོད། བུམ་པ་བུམ་པ་བུམ་པ་ཁྱོད་མ་ཡིན་པ་ཁྱོད་མ་ཡིན་པ་བུམ་པ་བུམ་པ་ཁྱོད་མ་
ཡིན་པ་ཁྱོད་མ་ཡིན་པ་བུམ་པ་ཁྱོད་མ་ཡིན་པ་ཁྱོད་ཡིན་པར་འདོད་ཅེས་རྩིས་པ་ལྟ་བུས་
རིགས་འགྲེ་ནས་མང་དུ་བརྩེགས་ཏེ་རྩིས་ན་རིགས་པ་མང་ལ་ཕྲ་ཞིང་ཞིབ་པ་བཀོད་ཀྱང་
ཤེས་ནུས་སོ། །ཁ་ཅིག་ན་རེ། ཤེས་བྱ་དང་ཐ་དད་དུ་གྱུར་པའི་ཁྱོད་ཡོད་ན། ཁྱོད་ཡོད་
པས་ཁྱབ་པར་ཐལ། ཁྱོད་ཡོད་ན། ཁྱོད་ཡོད་པས་ཁྱབ་པའི་ཕྱིར། ཟེར་ན་མ་ཁྱབ།
འདོད་ན། ཤེས་བྱ་མ་ཡིན་པ་ཆོས་ཅན། ཁྱོད་ཡོད་པར་ཐལ། ཤེས་བྱ་དང་ཐ་དད་དུ་
གྱུར་པའི་ཁྱོད་ཡོད་པའི་ཕྱིར། ཁྱབ་པ་ཁས། མ་གྲུབ་ན། ཤེས་བྱ་དང་ཐ་དད་དུ་གྱུར་
པའི་ཤེས་བྱ་མ་ཡིན་པ་ཡོད་པར་ཐལ། །ཤེས་བྱ་དེ་དེ་ཡིན་པའི་ཕྱིར། མ་གྲུབ་ན།
ཤེས་བྱ་ཆོས་ཅན། ཤེས་བྱ་དང་ཐ་དད་དུ་གྱུར་པའི་ཤེས་བྱ་མ་ཡིན་པ་ཡིན་པར་ཐལ། །
ཤེས་བྱ་དང་གཅིག་ཏུ་གྱུར་པའི་ཤེས་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཤེས་བྱ་དང་གཅིག་ཡིན་པ་གང་ཞིག །ཤེས་བྱ་ཡིན་པའི་ཕྱིར། དང་པོ་མ་གྲུབ་
ན། ཤེས་བྱ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར།
གཉིས་པ་མ་གྲུབ་ན། ཤེས་བྱ་ཆོས་ཅན། །ཁྱོད་ཁྱོད་རང་ཡིན་པར་ཐལ། །རྫས་ཆོས་
ཡིན་པའི་ཕྱིར། ཁ་ཅིག་ན་རེ། ཁྱོད་དང་ཐ་དད་དུ་གྱུར་པའི་རྟག་པ་ཡིན་ན། ཁྱོད་རྟག་པ་

ཡིན་པས་ཁྱབ་ཟེར་ན། བུམ་པ་ཆོས་ཅན། ཁྱོད་རྟག་པ་ཡིན་པར་ཐལ། ཁྱོད་དང་ཐ་དད་
དུ་གྱུར་པའི་རྟག་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། བུམ་པ་དང་ཐ་དད་དུ་
གྱུར་པའི་རྟག་པ་ཡིན་པར་ཐལ། །རྟག་པ་ཡིན་པའི་ཕྱིར། མ་གྲུབ་ན། རྟག་པ་ཡིན་པར་
ཐལ། ཡོད་པ་གང་ཞིག །ཁྱོད་ཀྱི་རྒྱུ་མེད་པའི་ཕྱིར། དང་པོ་སླ། གཉིས་པ་མ་གྲུབ་ན། །
ཁྱོད་ཀྱི་རྒྱུ་མེད་ན། ཁྱོད་མེད་དགོས་པར་ཐལ། ཁྱོད་ཀྱི་རྒྱུ་ཡོད་པའི་ཕྱིར། འདོད་ན་
ཤེས་བྱ་ཆོས་ཅན། ཁྱོད་མེད་པར་ཐལ། ཁྱོད་ཀྱི་རྒྱུ་མེད་པའི་ཕྱིར། མ་གྲུབ་ན། ཤེས་
བྱ་ཆོས་ཅན། ཁྱོད་ཀྱི་རྒྱུ་མེད་པར་ཐལ། རྟག་པ་ཡིན་པའི་ཕྱིར། ཁྱབ་སྟེ། རྣམ་འགྲེལ་
ལས། དེ་ནི་རྟག་རྣམས་ལ་ཡོད་མིན། །ཞེས་གསུངས་པའི་ཕྱིར། རྩ་བར་འདོད་ན།
བུམ་པ་ཆོས་ཅན། ཁྱོད་རྟག་པ་མ་ཡིན་པར་ཐལ། །དངོས་པོ་ཡིན་པའི་ཕྱིར། ཁ་ཅིག་ན་
རེ། ཁྱོད་དང་ཐ་དད་དུ་གྱུར་པའི་དངོས་པོ་ཡིན་ན། དངོས་པོ་ཡིན་པས་ཁྱབ་ཟེར་ན།
བུམ་པ་ཡོད་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། བུམ་
པ་ཡོད་པའི་བྱེ་བྲག་ཏུ་གྱུར་པའི་དངོས་པོ་ཡིན་པའི་ཕྱིར། རྩ་བར་འདོད་ན། བུམ་པ་
ཆོས་ཅན། ཁྱོད་ཡོད་པ་དངོས་པོ་མ་ཡིན་པར་ཐལ། །ཁྱོད་ཡོད་པ་རྟག་པ་ཡིན་པའི
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཡོད་པ་རྟག་པ་ཡིན་པར་ཐལ། གཞི་གྲུབ་
པའི་ཕྱིར། ཁ་ཅིག་ན་རེ། བུམ་པ་ཆོས་ཅན། ཁྱོད་ཁྱོད་དང་གཅིག་ཀྱང་ཡིན། ཁྱོད་
ཁྱོད་དང་ཐ་དད་ཀྱང་ཡིན་པའི་གཞི་མཐུན་པ་ཡིན་པར་ཐལ། །གཞི་གྲུབ་པའི་ཕྱིར།
ཁྱབ་སྟེ། རིགས་ལམ་ནོར་བུ་ལས། དེས་ན། གཞི་གྲུབ་ན། ཁྱོད་ཁྱོད་དང་གཅིག་ཀྱང་
ཡིན། ཁྱོད་ཁྱོད་དང་ཐ་དད་ཀྱང་ཡིན་པའི་གཞི་མཐུན་པ་ཡིན་པས་ཁྱབ་པ་ཡིན་བྱས་པ་
ལ། ཞེས་གསུངས་པའི་ཕྱིར། འདོད་ན། བུམ་པ་ཆོས་ཅན། ཁྱོད་ཁྱོད་དང་ཐ་དད་ཡིན་
པར་ཐལ། །ཁྱོད་ཁྱོད་དང་གཅིག་ཀྱང་ཡིན། ཁྱོད་ཁྱོད་དང་ཐ་དད་ཀྱང་ཡིན་པའི་གཞི་
མཐུན་པ་ཡིན་པའི་ཕྱིར། ཟེར་ན་མ་ཁྱབ་སྟེ། བུམ་པ་དེ་བུམ་པ་བུམ་པ་དང་ཐ་དད་ཡིན་

པའི་དོན་ཡིན་པའི་ཕྱིར། ཁ་ཅིག་ན་རེ། སྒྲ་ཆོས་ཅན། ཁྱོད་དང་མི་རྟག་པའི་གཞི་
མཐུན་ཡིན་པར་ཐལ། མི་རྟག་པ་དང་ཁྱོད་ཀྱི་གཞི་མཐུན་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། སྒྲ་ཆོས་ཅན། མི་རྟག་པ་དང་སྒྲའི་གཞི་མཐུན་ཡིན་པར་ཐལ། །མི་
རྟག་པ་ཡིན་པ་གང་ཞིག །སྒྲ་ཡིན་པའི་ཕྱིར། རྟགས་རེ་རེ་ནས་སླ། འདོད་ན། མི་རྟག་
པ་ཡིན་པར་ཐལ། སྒྲ་དང་མི་རྟག་པའི་གཞི་མཐུན་ཡིན་པའི་ཕྱིར། རྟགས་ཁས། འདོད་
མི་ནུས་ཏེ། རྟག་པ་ཡིན་པའི་ཕྱིར་ཏེ། ཁྱོད་རྟག་པ་ཡིན་པའི་ཕྱིར། གསུམ་པ་དམིགས་
བསལ་གྱི་ཁྱད་པར་བསྟན་པ་ནི།
མི་མཆོག་ཁྱོད་ལ་ཕྱག་འཚལ་ལོ། །ཞེས་པ་ལྟ་བུའི་གཞུང་ཚིག་ལ། །
རྩི་ཚུལ་སྐབས་སུ་བཀག་པ་མེད། །གཞན་དུ་ཁྱོད་ཤུལ་འདོད་པ་བཀག །
ཅེས་པ་སྟེ། དོན་ནི། སྤྱིར་ཁྱོད་ཞེས་པའི་ཤུལ་དུ་ཆོས་ཅན་འཚངས་ཀྱང་
དམིགས་ཀྱིས་བསལ་ན། མི་མཆོག་ཁྱོད་ལ་ཕྱག་འཚལ་ལོ། །ཞེས་པ་ལྟ་བུའི་གཞུང་
གི་ཚིག་ཟུར་གྱི་ཁྱོད་ཅེས་པ་ལ་ཆོས་ཅན་སྦྱོར་རྒྱུ་མེད་པ་ལྟ་བུ་རྩི་ཚུལ་སྐབས་སུ་བཀག་
པ་མེད་པ་ཡིན་ཏེ། སངས་རྒྱས་ཆོས་ཅན། མི་མཆོག་ཁྱོད་ལ་ཕྱག་འཚལ་ལོ། །ཞེས་
པའི་གཞུང་ཚིག་ཡོད་པར་ཐལ། །དེ་འདྲའི་གཞུང་ཚིག་ཁྱོད་ཀྱིས་རྟོགས་པའི་ཕྱིར། ཞེས་
པ་ལྟ་བུ་ལ་འདོད་ལན་བཏབ་ཚེ། སངས་རྒྱས་མི་མཆོག་སངས་རྒྱས་ལ་ཕྱག་འཚལ་
ལོ། །ཞེས་པའི་གཞུང་ཚིག་ཡོད་པ་འདོད་མི་ཟེར་བར། མི་མཆོག་ཁྱོད་ལ་ཕྱག་འཚལ་
ལོ། །ཞེས་པའི་གཞུང་ཚིག་ཡོད་པ་འདོད་ཅེས་བརྗོད་པ་ལྟ་བུ་ཡིན་པའི་ཕྱིར། དེ་ལས་
གཞན་དུ་ཡང་ཁྱོད་ཤུལ་དུ་ཆོས་ཅན་འདོད་པ་བཀག་པའི་ཚུལ་ཡོད་དེ། ཁྱོད་ཡོད་པར་
ཐལ། །ཁྱོད་ཡོད་པའི་ཕྱིར། ཞེས་པའི་ཐལ་འགྱུར་ལ་འདོད་ལན་འདེབས་པའི་ཚེ་ཁྱོད་
ཡོད་པ་འདོད་ཅེས་པ་དང༌། །རྟགས་མ་གྲུབ་ཀྱི་ལན་འདེབས་པའི་ཚེ་ཁྱོད་ཡོད་པ་རྟགས་
མ་གྲུབ་ཅེས་བརྗོད་པ་མ་གཏོགས་ཁྱོད་ཤུལ་དུ་ཆོས་ཅན་སྦྱར་རྒྱུ་མེད་པ་ལྟ་བུ་ཡིན་པའི་

ཕྱིར། ༈ གསུམ་པ་སྔ་བཙན་ཕྱི་བཙན་གྱི་རྣམ་གཞག་བཤད་པ་ལ་གསུམ། མདོར་
བསྟན་པ། རྒྱས་པར་བཤད་པ། དོན་བསྡུ་བའོ། །དང་པོ་ནི།
སྔ་བཙན་ཕྱི་བཙན་གྱི་རྣམ་གཞག་ལ། །ཆོས་ཅན་གསལ་བ་སོ་སོ་དང༌། །
ལྷན་ཅིག་སྦྱར་བའི་རྩི་ཚུལ་གཉིས།
ཞེས་པ་སྟེ། དོན་ནི་སྔ་བཙན་ཕྱི་བཙན་གྱི་རྣམ་གཞག་དེ་ལ། ཆོས་ཅན་དང་
གསལ་བ་སོ་སོར་བྱས་ཏེ་རྩི་ཚུལ་དང༌། ཆོས་ཅན་དང་གསལ་བ་ལྷན་ཅིག་ཏུ་སྦྱར་བའི་
རྩི་ཚུལ་གཉིས་ཡོད་དོ། །གཉིས་པ་རྒྱས་པར་བཤད་པ་ལ་གསུམ། ཆོས་ཅན་སྔ་བཙན་
བར་བཙན་ཕྱི་བཙན་བཤད་པ།།གསལ་བ་སྔ་བཙན་བར་བཙན་ཕྱི་བཙན་བཤད་པ།
ཆོས་ཅན་དང་གསལ་བ་ལྷན་ཅིག་ཏུ་སྦྱར་བའི་སྔ་བཙན་བར་བཙན་ཕྱི་བཙན་བཤད་པའོ། །
དང་པོ་ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
དང་པོ་ལ་ཡང་སྔ་བཙན་དང༌། །བར་བཙན་ཕྱི་བཙན་གསུམ་དུ་བཤད།
ཅེས་པ་སྟེ། དོན་ནི། དང་པོ་ཆོས་ཅན་གྱི་དབང་དུ་བྱས་པ་ལ་ཡང་ཆོས་ཅན་སྔ་
བཙན་དང་བར་བཙན་དང༌། ཕྱི་བཙན་གསུམ་དུ་བྱས་ནས་བཤད་པར་བྱའོ། །གཉིས་པ་
རྒྱས་པར་བཤད་པ་ལ་གསུམ། །ཆོས་ཅན་སྔ་བཙན་བཤད་པ། ཆོས་ཅན་བར་བཙན་
བཤད་པ། ཆོས་ཅན་ཕྱི་བཙན་བཤད་པའོ། །དང་པོ་ནི།
དང་པོ་སྔ་བཙན་འདི་ལྟ་སྟེ། །ཆོས་ཅན་དུ་མ་བརྩེགས་གྱུར་ཀྱང༌། །
ཆོས་ཅན་སྔ་མ་དབང་བཙན་པས། །ལྷག་མ་གསལ་བར་སྦྱར་གནས་སུ། །
རྟགས་གསལ་ཁྱབ་པ་འཁྲུལ་མེད་རྩི།
ཞེས་པ་སྟེ། དོན་ནི། དང་པོ་ཆོས་ཅན་སྔ་བཙན་བཤད་པ་ནི་འདི་ལྟ་སྟེ། ཐལ་
འགྱུར་གང་ཡིན་པ་དེ་ལ་བུམ་པ་སོགས་ཆོས་ཅན་དུ་མ་བརྩེགས་པར་གྱུར་ཀྱང་ཆོས་ཅན་
སྔ་མ་དབང་བཙན་པས་དང་པོ་དེ་ཉིད་ཆོས་ཅན་དུ་ངོས་བཟུང༌། ལྷག་མ་ཀ་བ་སོགས་

གསལ་བར་སྦྱར་བའི་གནས་སུ་རྟགས་གསལ་ཁྱབ་པ་འཁྲུལ་མེད་དུ་རྩི་བ་ཡིན་ཏེ། དཔེར་
ན། བུམ་པ་ཆོས་ཅན། ཀ་བ་ཆོས་ཅན། གཟུགས་ཆོས་ཅན། རྟག་དངོས་གང་རུང་
ཡིན་པར་ཐལ། །རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་
བུམ་པ་དེ་ཀ་བ་ཆོས་ཅན་གཟུགས་ཆོས་ཅན་རྟག་དངོས་གང་རུང་ཡིན་པར་ཁས་
བླངས་པར་སོང་། རྟགས་མ་གྲུབ་ཀྱི་ལན་བཏབ་པས་བུམ་པ་རྟག་པ་མ་ཡིན་པར་ཁས་
པས། བུམ་པ་ཐལ་འགྱུར་དེའི་རྩོད་གཞི། ཀ་བ་ཆོས་ཅན་གཟུགས་ཆོས་ཅན་རྟག་དངོས་གང་
བླངས་པར་སོང་བའི་ཕྱིར་ཏེ།དེའི་ཚེ་རྟག་པ་ཐལ་འགྱུར་དེའི་བཀོད་ཚོད་ཀྱི་རྟགས།
རུང་ཡིན་པ་ཐལ་འགྱུར་དེའི་བཀོད་ཚོད་ཀྱི་གསལ་བ། །རྟག་པ་ཡིན་ན། ཀ་བ་ཆོས་
ཅན་གཟུགས་ཆོས་ཅན་རྟག་དངོས་གང་རུང་ཡིན་པས་ཁྱབ་པ་ཐལ་འགྱུར་དེའི་རྗེས་ཁྱབ་
ཡིན་པའི་ཕྱིར། གཉིས་པ་ཆོས་ཅན་བར་བཙན་བཤད་པ་ནི།
གཉིས་པ་བར་བཙན་འདི་ལྟ་སྟེ། །ཆོས་ཅན་དུ་མ་བརྩེགས་གྱུར་ཀྱང༌། །
ཡ་རྣམས་ཡོད་པར་གྱུར་པའི་ཚེ། །བར་བཙན་ཆོས་ཅན་ངོས་བཟུང་ནས། །
ལྷག་མ་གསལ་བར་སྦྱར་གནས་སུ། །རྟགས་གསལ་ཁྱབ་པ་འཁྲུལ་མེད་རྩི།
ཞེས་པ་སྟེ། དོན་ནི། གཉིས་པ་ཆོས་ཅན་བར་བཙན་བཤད་པ་ནི་འདི་ལྟ་སྟེ།
ཐལ་འགྱུར་གང་ཡིན་པ་དེ་ལ་བུམ་པ་སོགས་ཆོས་ཅན་དུ་མ་བརྩེགས་པར་གྱུར་ཀྱང་ཆོས་
ཅན་བར་པ་དབང་བཙན་པས་ཡ་རྣམས་ཡོད་པར་གྱུར་པའི་ཚེ་བར་བཙན་གྱི་ལུགས་སུ་
བྱས་ཏེ་བར་པ་དེ་ཉིད་ཆོས་ཅན་དུ་ངོས་བཟུང་ནས། ཆོས་ཅན་ལྷག་མ་གསལ་བར་སྦྱར་
བའི་གནས་སུ་རྟགས་གསལ་ཁྱབ་པ་འཁྲུལ་མེད་དུ་རྩི་བ་ཡིན་ཏེ། དཔེར་ན། བུམ་པ་
ཆོས་ཅན། ཀ་བ་ཆོས་ཅན། གཟུགས་ཆོས་ཅན། རྟག་དངོས་གང་རུང་ཡིན་པར་
ཐལ། །རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་པས། ཀ་བ་
དེ་གཟུགས་ཆོས་ཅན་རྟག་དངོས་གང་རུང་ཡིན་པར་ཁས་བླངས་པར་སོང༌། །རྟགས་མ་

གྲུབ་ཀྱི་ལན་བཏབ་པས་ཀ་བ་རྟག་པ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་
ཚེ་རྟག་པ་ཐལ་འགྱུར་དེའི་བཀོད་ཚོད་ཀྱི་རྟགས། ཀ་བ་ཐལ་འགྱུར་དེའི་རྩོད་གཞི།
གཟུགས་ཆོས་ཅན་རྟག་དངོས་གང་རུང་ཡིན་པ་ཐལ་འགྱུར་དེའི་བཀོད་ཚོད་ཀྱི་གསལ་བ།
རྟག་པ་ཡིན་ན། གཟུགས་ཆོས་ཅན་རྟག་དངོས་གང་རུང་ཡིན་པས་ཁྱབ་པ་ཐལ་འགྱུར་
དེའི་རྗེས་ཁྱབ་ཡིན་པའི་ཕྱིར། ༈ །གསུམ་པ་ཆོས་ཅན་ཕྱི་བཙན་བཤད་པ་ནི།
གསུམ་པ་ཕྱི་བཙན་འདི་ལྟ་སྟེ། །ཆོས་ཅན་དུ་མ་བརྩེགས་གྱུར་ཀྱང༌། །
ཆོས་ཅན་ཕྱི་མ་དབང་བཙན་པའི། །རྟགས་གསལ་ཁྱབ་པ་འཁྲུལ་མེད་རྩི།
ཞེས་པ་སྟེ། དོན་ནི། གསུམ་པ་ཆོས་ཅན་ཕྱི་བཙན་བཤད་པ་ནི་འདི་ལྟ་སྟེ། ཐལ་
འགྱུར་གང་ཡིན་པ་དེ་ལ་བུམ་པ་སོགས་ཆོས་ཅན་དུ་མ་བརྩེགས་པར་གྱུར་ཀྱང་ཆོས་ཅན་
ཕྱི་མ་དབང་བཙན་པས་ཆོས་ཅན་ཕྱི་མ་དེ་ཉིད་ངོས་བཟུང་ནས། རྟགས་གསལ་ཁྱབ་པ་
འཁྲུལ་མེད་དུ་རྩི་བ་ཡིན་ཏེ། དཔེར་ན། བུམ་པ་ཆོས་ཅན། ཀ་བ་ཆོས་ཅན། གཟུགས་
ཆོས་ཅན། རྟག་དངོས་གང་རུང་ཡིན་པར་ཐལ། །རྟག་པ་ཡིན་པའི་ཕྱིར། ཞེས་པའི་
ཐལ་འགྱུར་ལ་འདོད་ལན་བཏབ་པས། གཟུགས་རྟག་དངོས་གང་རུང་ཡིན་པར་ཁས་
བླངས་པར་སོང་། །རྟགས་མ་གྲུབ་པའི་ལན་བཏབ་པས་གཟུགས་རྟག་པ་མ་ཡིན་པར་
ཁས་བླངས་པར་སོང་བའི་ཕྱིར་ཏེ། དེའི་ཚེ་རྟག་པ་ཐལ་འགྱུར་དེའི་བཀོད་ཚོད་ཀྱི
རྟགས། གཟུགས་ཐལ་འགྱུར་དེའི་རྩོད་གཞི། རྟག་དངོས་གང་རུང་ཐལ་འགྱུར་དེའི་
བཀོད་ཚོད་ཀྱི་གསལ་བ། རྟག་པ་ཡིན་ན། རྟག་དངོས་གང་རུང་ཡིན་པས་ཁྱབ་པ་ཐལ་
འགྱུར་དེའི་རྗེས་ཁྱབ་ཡིན་པའི་ཕྱིར། གཉིས་པ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། །དང་པོ་ནི།
གསལ་བ་ལ་ཡང་སྔ་བཙན་དང༌། །བར་བཙན་ཕྱི་བཙན་གསུམ་དུ་དབྱེ།
ཞེས་པ་སྟེ། དོན་ནི། ཆོས་ཅན་མ་ཟད་གསལ་བ་ཡང་སྔ་བཙན་དང༌། བར་བཙན་

དང་། ཕྱི་བཙན་གསུམ་དུ་དབྱེ་བར་བྱའོ། །གཉིས་པ་ལ་གསུམ། གསལ་བ་སྔ་བཙན་
བཤད་པ། །གསལ་བ་བར་བཙན་བཤད་པ། །གསལ་བ་ཕྱི་བཙན་བཤད་པའོ། །དང་པོ་
ནི།
དང་པོ་སྔ་བཙན་འདི་ལྟ་སྟེ། གསལ་བ་དུ་མ་བརྩེགས་གྱུར་ཀྱང་།
གསལ་བ་སྔ་མ་དབང་བཙན་ཅིང༌། །ལྷག་མ་རྟགས་ལ་སྦྱར་གནས་སུ། །
རྟགས་གསལ་ཁྱབ་པ་འཁྲུལ་མེད་རྩི།
ཞེས་པ་སྟེ། དོན་ནི། དང་པོ་གསལ་བ་སྔ་བཙན་བཤད་པ་ནི་འདི་ལྟ་སྟེ། ཐལ་
འགྱུར་གང་ཡིན་པ་དེ་ལ་གསལ་བ་དུ་མ་བརྩེགས་པར་གྱུར་ཀྱང་གསལ་བ་སྔ་མ་དབང་བཙན་
པས་སྔ་མ་གསལ་བར་འཛིན་ཅིང། གསལ་བ་ལྷག་མ་རྣམས་རྟགས་ལ་སྦྱར་བའི་གནས་
སུ་རྟགས་གསལ་ཁྱབ་པ་འཁྲུལ་མེད་དུ་རྩི་བ་ཡིན་ཏེ། དཔེར་ན། རྣམ་མཁྱེན་ཆོས་ཅན།
ཤེས་བྱ་ཡིན་པར་ཐལ། །ཡོད་པ་ཡིན་པར་ཐལ། གཞལ་བྱ་ཡིན་པར་ཐལ། དངོས་པོ་
ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་པས། རྣམ་མཁྱེན་ཤེས་བྱ་
ཡིན་པར་ཁས་བླངས་པར་སོང་། རྟགས་མ་གྲུབ་ཀྱི་ལན་བཏབ་པས་རྣམ་མཁྱེན་ཡོད་པ་
ཡིན་པར་ཐལ། གཞལ་བྱ་ཡིན་པར་ཐལ། དངོས་པོ་མ་ཡིན་པར་ཁས་བླངས་པར་སོང་
བའི་ཕྱིར་ཏེ། དེའི་ཚེ་ཡོད་པ་ཡིན་པར་ཐལ། །གཞལ་བྱ་ཡིན་པར་ཐལ། །དངོས་པོ་
ཐལ་འགྱུར་དེའི་བཀོད་ཚོད་ཀྱི་རྟགས་དང༌། ཤེས་བྱ་བཀོད་ཚོད་ཀྱི་གསལ་བ་དང་།
ཡོད་པ་ཡིན་པར་ཐལ། །གཞལ་བྱ་ཡིན་པར་ཐལ། དངོས་པོ་ཡིན་ན། ཤེས་བྱ་ཡིན་
པས་ཁྱབ་པ་དེའི་རྗེས་ཁྱབ་ཡིན་པའི་ཕྱིར། གཉིས་པ་གསལ་བ་བར་བཙན་བཤད་པ་ནི།
གཉིས་པ་བར་བཙན་འདི་ལྟ་སྟེ། །གསལ་བ་དུ་མ་བརྩེགས་གྱུར་ཀྱང་། །
ཡ་རྣམས་ཡོད་པར་གྱུར་པའི་ཚེ། །བར་བཙན་གསལ་བ་ངོས་བཟུང་ནས།
ལྷག་མ་རྟགས་ལ་སྦྱར་གནས་སུ། །རྟགས་གསལ་ཁྱབ་པ་འཁྲུལ་མེད་རྩི།

ཞེས་པ་སྟེ། དོན་ནི། གཉིས་པ་གསལ་བ་བར་བཙན་བཤད་པ་ནི་འདི་ལྟ་སྟེ། ཐལ་
འགྱུར་གང་ཡིན་པ་དེ་ལ་གསལ་བ་དུ་མ་བརྩེགས་པར་གྱུར་ཀྱང་གསལ་བ་ཡ་རྣམས་ཡོད་
པར་གྱུར་པའི་ཚེ་གསལ་བར་པ་དེ་དབང་བཙན་པས་གསལ་བ་བར་པ་དེ་ཉིད་གསལ་བར་
ངོས་བཟུང་ནས། གསལ་བ་ལྷག་མ་རྣམས་རྟགས་ལ་སྦྱར་བའི་གནས་སུ་རྟགས་གསལ་
ཁྱབ་པ་འཁྲུལ་མེད་དུ་རྩི་བ་ཡིན་ཏེ། དཔེར་ན། རྣམ་མཁྱེན་ཆོས་ཅན། ཤེས་བྱ་ཡིན་
པར་ཐལ། །ཡོད་པ་ཡིན་པར་ཐལ། གཞལ་བྱ་ཡིན་པར་ཐལ། །དངོས་པོ་ཡིན་པའི་ཕྱིར།
ཞེས་པའི་ཐལ་འགྱུར་ལ་འདོད་ལན་བཏབ་པས། རྣམ་མཁྱེན་ཡོད་པ་ཡིན་པར་ཁས་
བླངས་པར་སོང་། རྟགས་མ་གྲུབ་ཀྱི་ལན་བཏབ་པས་རྣམ་མཁྱེན་གཞལ་བྱ་ཡིན་པར་
ཐལ། །དངོས་པོ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་ཚེ་གཞལ་བྱ་
ཡིན་པར་ཐལ་དངོས་པོ་ཐལ་འགྱུར་དེའི་བཀོད་ཚོད་ཀྱི་རྟགས། ཡོད་པ་བཀོད་ཚོད་ཀྱི་
གསལ་བ། གཞལ་བྱ་ཡིན་པར་ཐལ། །དངོས་པོ་ཡིན་ན། ཡོད་པ་ཡིན་པས་ཁྱབ་པ་
དེའི་རྗེས་ཁྱབ་ཡིན་པའི་ཕྱིར། གསུམ་པ་གསལ་བ་ཕྱི་བཙན་བཤད་པ་ནི།
གསུམ་པ་ཕྱི་བཙན་འདི་ལྟ་སྟེ། །གསལ་བ་དུ་མ་བརྩེགས་གྱུར་ཀྱང༌། །
གསལ་བ་ཕྱི་མ་དབང་བཙན་པས། །རྟགས་གསལ་ཁྱབ་པ་འཁྲུལ་མེད་རྩི།
ཞེས་པ་སྟེ། དོན་ནི། གསུམ་པ་གསལ་བ་ཕྱི་བཙན་བཤད་པ་ནི་འདི་ལྟ་སྟེ། ཐལ་
འགྱུར་གང་ཡིན་པ་དེ་ལ་གསལ་བ་དུ་མ་བརྩེགས་པར་གྱུར་ཀྱང་གསལ་བ་ཕྱི་མ་དབང་བཙན་
པས་གསལ་བ་ཕྱི་མ་གསལ་བར་ངོས་བཟུང་ནས། རྟགས་གསལ་ཁྱབ་པ་འཁྲུལ་མེད་དུ་
རྩི་བ་ཡིན་ཏེ། དཔེར་ན། རྣམ་མཁྱེན་ཆོས་ཅན། ཤེས་བྱ་ཡིན་པར་ཐལ། །གཞལ་བྱ་
ཡིན་པར་ཐལ། དངོས་པོ་ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་
པས། རྣམ་མཁྱེན་གཞལ་བྱ་ཡིན་པར་ཁས་བླངས་པར་སོང་། རྟགས་མ་གྲུབ་གྱི་ལན་
བཏབ་པས་རྣམ་མཁྱེན་དངོས་པོ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་

ཚེ་དངོས་པོ་ཐལ་འགྱུར་དེའི་བཀོད་ཚོད་ཀྱི་རྟགས་དང༌། གཞལ་བྱ་ཐལ་འགྱུར་དེའི་
བཀོད་ཚོད་ཀྱི་གསལ་བ། དངོས་པོ་ཡིན་ན། གཞལ་བྱ་ཡིན་པས་ཁྱབ་པ་དེའི་རྗེས་ཁྱབ་
ཡིན་པའི་ཕྱིར། ༈ གསུམ་པ་ཆོས་ཅན་དང་གསལ་བ་ལྷན་ཅིག་ཏུ་སྦྱར་བའི་སྔ་བཙན་
བར་བཙན་ཕྱི་བཙན་བཤད་པ་ལ་གཉིས། །མདོར་བསྟན་པ་དང༌། རྒྱས་པར་བཤད་
པའོ། །དང་པོ་ནི།
ལྷན་ཅིག་སྦྱར་བའི་རྩི་ལུགས་ལ། །སྔ་བཙན་བར་བཙན་ཕྱི་བཙན་གསུམ།
ཞེས་པ་སྟེ། །དོན་ནི། ཆོས་ཅན་དང་གསལ་བ་ལྷན་ཅིག་ཏུ་སྦྱར་བའི་རྩི་ལུགས་དེ་
ལ་སྔ་བཙན་དང་བར་བཙན་དང་ཕྱི་བཙན་གསུམ་དུ་ཡོད་དོ། །གཉིས་པ་ལ་གསུམ།
ཆོས་ཅན་དང་གསལ་བ་ལྷན་ཅིག་ཏུ་སྦྱར་བའི་སྔ་བཙན་བཤད་པ། ཆོས་ཅན་དང་གསལ་
བ་ལྷན་ཅིག་ཏུ་སྦྱར་བའི་བར་བཙན་བཤད་པ། །ཆོས་ཅན་དང་གསལ་བ་ལྷན་ཅིག་ཏུ་
སྦྱར་བའི་ཕྱི་བཙན་བཤད་པའོ། ༈ དང་པོ་སྔ་བཙན་འདི་ལྟ་སྟེ། །ཆོས་ཅན་གསལ་བ་
གཉིས་ཀ་ཡང༌། །
དུ་མ་ཡོད་པར་གྱུར་པའི་ཚེ། །ཆོས་ཅན་སྔ་མ་དབང་བཙན་ཅིང༌། །
ཆོས་ཅན་ལྷག་མ་གཞན་རྣམས་དང་། །གསལ་བ་དང་པོ་ཚུན་གསལ་བ། །
ལྷག་མ་རྟགས་ལ་སྦྱར་གནས་སུ། །རྩི་བ་ཆོས་ཅན་གསལ་བ་གཉིས། །
སྔ་བཙན་གྱི་ནི་ལུགས་སུ་གསུངས། །
ཞེས་པ་སྟེ། དོན་ནི། དང་པོ་ཆོས་ཅན་དང་གསལ་བ་སྔ་བཙན་བཤད་པ་ནི་འདི་ལྟ་
སྟེ། ཐལ་འགྱུར་གང་ཡིན་པ་དེ་ལ་ཆོས་ཅན་དང་གསལ་བ་གཉིས་ཀ་ཡང་དུ་མ་ཡོད་པར་
གྱུར་པའི་ཚེ་ཆོས་ཅན་སྔ་མ་དབང་བཙན་པས་སྔ་མ་ཆོས་ཅན་དུ་འཛིན་ཅིང༌། ཆོས་ཅན་
ལྷག་མ་གཞན་རྣམས་དང་གསལ་བ་དང་པོ་ཚུན་གསལ་བ་དང༌། །གསལ་བ་ལྷག་མ་
རྣམས་རྟགས་ལ་སྦྱར་བའི་གནས་སུ་རྩི་བའི་ཚུལ་དེ་ནི་ཆོས་ཅན་དང་གསལ་བ་གཉིས་

ཀ་སྔ་བཙན་གྱི་ནི་ལུགས་སུ་གསུངས་སོ། །དཔེར་ན། རྣམ་མཁྱེན་ཆོས་ཅན། ཤེས་བྱ་
ཆོས་ཅན། བྱས་པ་ཡིན་པར་ཐལ། །སྐྱེས་པ་ཡིན་པར་ཐལ། །དངོས་པོ་ཡིན་པའི་ཕྱིར།
ཞེས་པའི་ཐལ་འགྱུར་ལ་འདོད་ལན་བཏབ་པས། རྣམ་མཁྱེན་དེ་ཤེས་བྱ་ཆོས་ཅན་བྱས་
པ་ཡིན་པར་ཁས་བླངས་པར་སོང་། རྟགས་མ་གྲུབ་ཀྱི་ལན་བཏབ་པས། རྣམ་མཁྱེན་དེ་
སྐྱེས་པ་ཡིན་པར་ཐལ། དངོས་པོ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་
ཚེ་རྣམ་མཁྱེན་ཐལ་འགྱུར་དེའི་རྩོད་གཞི་དང༌། ཤེས་བྱ་ཆོས་ཅན་བྱས་པ་ཐལ་འགྱུར་
དེའི་བཀོད་ཚོད་ཀྱི་གསལ་བ། སྐྱེས་པ་ཡིན་པར་ཐལ། །དངོས་པོ་ཐལ་འགྱུར་དེའི
བཀོད་ཚོད་ཀྱི་རྟགས་ཡིན་པའི་ཕྱིར། གཉིས་པ་ཆོས་ཅན་དང་གསལ་བ་ལྷན་ཅིག་སྦྱར་
བའི་བར་བཙན་བཤད་པ་ནི།
གཉིས་པ་བར་བཙན་འདི་ལྟ་སྟེ། །ཆོས་ཅན་གསལ་བ་གཉིས་ཀ་ཡང༌། །
དུ་མ་བརྩེགས་པར་གྱུར་པ་ན། །ཡ་རྣམས་ཡོད་པར་གྱུར་པའི་ཚེ། །
ཆོས་ཅན་བར་མ་དབང་བཙན་ཅིང༌། །ཆོས་ཅན་ལྷག་མ་གསལ་བར་སྦྱར། །
གསལ་བ་བར་མ་དབང་བཙན་པས། །གསལ་བ་ཕྱི་མ་རྟགས་ལ་སྦྱར། །
རྩི་བ་ཆོས་ཅན་གསལ་བ་གཉིས། །བར་བཙན་གྱི་ནི་ལུགས་སུ་འཐད། །
ཅེས་པ་སྟེ། དོན་ནི། གཉིས་པ་ཆོས་ཅན་དང་གསལ་བ་བར་བཙན་བཤད་པ་ནི་
འདི་ལྟ་སྟེ། ཐལ་འགྱུར་གང་ཡིན་པ་དེ་ལ་ཆོས་ཅན་དང་གསལ་བ་གཉིས་ཀ་ཡང་དུ་མ་
བརྩེགས་པར་གྱུར་པ་ན། ཆོས་ཅན་དང་གསལ་བ་གཉིས་ཀ་ཡ་རྣམས་ཡོད་པར་གྱུར་
པའི་ཚེ་ཆོས་ཅན་བར་མ་དབང་བཙན་པས་བར་པ་ཆོས་ཅན་དུ་འཛིན་ཅིང་ཆོས་ཅན་ལྷག་
མ་གསལ་བར་སྦྱར་བ་དང་། །གསལ་བ་བར་མ་དབང་བཙན་པས་བར་པ་དེ་ཉིད་གསལ་
བར་འཇོག་ཅིང༌། །གསལ་བ་ཕྱི་མ་རྟགས་ལ་སྦྱར་ནས་རྩི་བ་ནི། ཆོས་ཅན་དང་གསལ་
བ་གཉིས་ཀ་བར་བཙན་གྱི་ནི་ལུགས་སུ་འཐད་པ་ཡིན་ནོ། །དཔེར་ན། རྣམ་མཁྱེན་ཆོས་

ཅན། ཤེས་བྱ་ཆོས་ཅན། གཞལ་བྱ་ཆོས་ཅན། བྱས་པ་ཡིན་པར་ཐལ། །སྐྱེས་པ་ཡིན་
པར་ཐལ། དངོས་པོ་ཡིན་པར་ཐལ། །དོན་བྱེད་ནུས་པ་ཡིན་པའི་ཕྱིར། ཞེས་པའི་ཐལ་
འགྱུར་ལ་འདོད་ལན་བཏབ་པས། ཤེས་བྱ་དེ་གཞལ་བྱ་ཆོས་ཅན་སྐྱེས་པ་ཡིན་པར་ཁས་
བླངས་པར་སོང་། །རྟགས་མ་གྲུབ་ཀྱི་ལན་བཏབ་པས་ཤེས་བྱ་དངོས་པོ་ཡིན་པར་ཐལ་
དོན་བྱེད་ནུས་པ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་ཚེ་ཤེས་བྱ་ཐལ་
འགྱུར་དེའི་རྩོད་གཞི་དང༌། གཞལ་བྱ་ཆོས་ཅན་སྐྱེས་པ་ཐལ་འགྱུར་དེའི་བཀོད་ཚོད་ཀྱི་
གསལ་བ་དང༌། །དངོས་པོ་ཡིན་པར་ཐལ་དོན་བྱེད་ནུས་པ་ཐལ་འགྱུར་དེའི་བཀོད་ཚོད་
ཀྱི་རྟགས་ཡིན་པའི་ཕྱིར། ༈ གསུམ་པ་ཆོས་ཅན་དང་གསལ་བ་ལྷན་ཅིག་སྦྱར་བའི་ཕྱི་
བཙན་བཤད་པ་ནི།
གསུམ་པ་ཕྱི་བཙན་འདི་ལྟ་སྟེ། །ཆོས་ཅན་གསལ་བ་གཉིས་ཀ་ཡང༌། །
དུ་མ་བརྩེགས་པར་གྱུར་པའི་ཚེ། །ཆོས་ཅན་ཕྱི་བཙན་གསལ་བ་ཡང༌། །
ཕྱི་བཙན་བྱས་ཏེ་རྩི་བ་ནི། །གཉིས་ཀ་ཕྱི་བཙན་དབང་དུ་བྱས།
ཞེས་པ་སྟེ། དོན་ནི། གསུམ་པ་ཆོས་ཅན་དང་གསལ་བ་ཕྱི་བཙན་བཤད་པ་ནི་
འདི་ལྟ་སྟེ། ཐལ་འགྱུར་གང་ཡིན་པ་དེ་ལ་ཆོས་ཅན་དང་གསལ་བ་གཉིས་ཀ་ཡང་དུ་མ་
བརྩེགས་པར་གྱུར་པའི་ཚེ། ཆོས་ཅན་ཕྱི་བཙན་དང་གསལ་བ་ཡང་ཕྱི་བཙན་བྱས་ཏེ་རྩི་
བ་དེ་ནི། ཆོས་ཅན་དང་གསལ་བ་གཉིས་ཀ་ཕྱི་བཙན་གྱི་དབང་དུ་བྱས་པ་ཡིན་ནོ། །
དཔེར་ན། ཤེས་བྱ་ཆོས་ཅན། རྣམ་མཁྱེན་ཆོས་ཅན། བྱས་པ་ཡིན་པར་ཐལ། །དངོས་
པོ་ཡིན་པར་ཐལ། །བེམ་པོ་ཡིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་བཏབ་
པས། རྣམ་མཁྱེན་དངོས་པོ་ཡིན་པར་ཁས་བླངས་པར་སོང་། རྟགས་མ་གྲུབ་ཀྱི་ལན་
བཏབ་པས། རྣམ་མཁྱེན་བེམ་པོ་མ་ཡིན་པར་ཁས་བླངས་པར་སོང་བའི་ཕྱིར་ཏེ། དེའི་
ཚེ་རྣམ་མཁྱེན་ཐལ་འགྱུར་དེའི་རྩོད་གཞི། དངོས་པོ་ཐལ་འགྱུར་དེའི་བཀོད་ཚོད་ཀྱི

གསལ་བ། བེམ་པོ་ཐལ་འགྱུར་དེའི་བཀོད་ཚོད་ཀྱི་རྟགས་ཡིན་པའི་ཕྱིར། ༈གསུམ་པ་
དོན་བསྡུ་བ་ནི།
དེས་མཚོན་ཆོས་ཅན་སྔ་བཙན་དང་། གསལ་བ་བར་བཙན་ཕྱི་བཙན་སོགས། །
གང་འོས་རིགས་པས་ཤེས་པར་བྱ།
ཞེས་པ་སྟེ། དོན་ནི། དམ་པ་འགའ་ཞིག་གིས་རང་ལུགས་ལ་ཆོས་ཅན་སྔ་བཙན་
དང་། གསལ་བ་བར་བཙན་གྱི་ལུགས་སུ་བྱས་པ་འཐད་པར་བཞེད་ལ། རྩ་བའི་
དགོངས་དོན་ནི། སྔར་བཤད་མ་ཐག་པའི་རྩི་ཚུལ་དེས་མཚོན་ནས། ཆོས་ཅན་སྔ་བཙན་
དང་། གསལ་བ་བར་བཙན་དང་ཕྱི་བཙན་དང༌། སོགས་སྒྲས་སྟོན་པ་ཆོས་ཅན་བར་
བཙན་དང་ཕྱི་བཙན་དང༌། གསལ་བ་སྔ་བཙན་དང་བཅས་པ་དེ་རྣམས་རང་ལུགས་སུ་
གང་འོས་རིགས་པས་དཔྱད་ནས་ཤེས་པར་བྱས་ཏེ་ཁས་བླངས་པར་བྱ་དགོས་སོ། །དེ་
ལྟར་མཐའ་གཅིག་ཏུ་མ་ངེས་པའི་རང་གིས་ཁས་བླངས་གང་བདེ་དང་བསྟུན་ནས་སྐབས་
སུ་གང་བབས་དེ་ལ་ཁས་ལེན་བྱས་ཆོག་པར་མངོན་ནོ། ༈ །བཞི་པ་སྐོར་འབེབས་ཀྱི་
རྣམ་གཞག་བཤད་པ་ནི །
སྐོར་འབེབས་རྣམ་གཞག་ཅེས་བྱ་བ། །ཐལ་འགྱུར་རྟགས་གསལ་དུ་མ་བརྩེགས། །
སྔ་ཕྱི་བཙན་པ་འདིར་མི་འཐད། །རྗེས་འགྲོ་སོགས་དང་སྤེལ་ཡང་རུང་། །
ལག་ལེན་སློབ་དཔོན་ཞལ་ལ་རག །རྣམ་གཞག་ཞིབ་མོ་བཤད་ཟིན་ཏོ། །
ཞེས་པ་སྟེ། དོན་ནི། རྩ་བའི་མདོར་བསྟན་སྐབས། །སྐོར་འབེབས་དང་ནི་བཅུ་
གཉིས་ཡོད། །ཅེས་ཡོད་ཀྱང་ཕྱིས་གསར་འཇུག་སྐབས། །སྐོར་འབེབས་ལ་སོགས་
ཉེར་གཉིས་ཡོད། །ཅེས་བརྗོད་པ་ཡིན་ནོ། །སྐོར་འབེབས་ཀྱི་རྣམ་གཞག་ཅེས་བྱ་བ་
འཆད་པའི་སྐབས་འདིར། །ཐལ་འགྱུར་རྟགས་གསལ་དུ་མ་བརྩེགས་པ་འཕངས་ཀྱང་སྔ་
བཙན་དང་ཕྱི་བཙན་སོགས་ཀྱི་རྣམ་པར་གཞག་པ་སྐབས་འདིར་མི་འཐད་ཅིང༌། །ཐལ་

འགྱུར་རྟགས་གསལ་དུ་མ་བརྩེགས་པ་རྗེས་འགྲོའི་ཁྱབ་པ་སོགས་དང་སྤེལ་ཡང་རུང་ལ། །
ལག་ལེན་སློབ་དཔོན་གྱི་ཞལ་ལ་རག་ལས་པའི་རྣམ་གཞག་ནི་རིགས་ལམ་ཞིབ་མོའི་
སྟེང་ནས་ཤེས་དགོས་ཚུལ་བཤད་ཟིན་ཏོ། །ཇི་ལྟར་ཤེས་དགོས་པའི་ཚུལ་ནི། དཔེར་
ན། དངོས་པོ་ཡིན་པར་ཐལ། །དངོས་པོ་ཡིན་པར་ཐལ། དོན་བྱེད་ནུས་པ་ཡིན་པའི་
ཕྱིར། དོན་བྱེད་ནུས་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ་ལ་མཚོན་ན།
དངོས་པོ་ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར། དོན་བྱེད་ནུས་པ་ཡིན་ན།
དངོས་པོ་ཡིན་པས་ཁྱབ་པ་དེ་ཐལ་འགྱུར་དེའི་རྗེས་ཁྱབ་དང༌། དངོས་པོ་ཡིན་ན།
དངོས་པོ་ཡིན་པར་ཐལ། །དོན་བྱེད་ནུས་པ་ཡིན་པའི་ཕྱིར། དོན་བྱེད་ནུས་པ་ཡིན་
པས་ཁྱབ་པ་དེ་ཐལ་འགྱུར་དེའི་ཐུར་ཁྱབ་དང༌། དེའི་ལྡོག་ཁྱབ་དང་འགལ་ཁྱབ་སོགས་
ལའང་དེས་རིགས་འགྲེའོ། །དངོས་པོ་ཐལ་འགྱུར་དེའི་གསལ་བ་དང༌། དངོས་པོ་ཡིན་
པར་ཐལ། དོན་བྱེད་ནུས་པ་ཡིན་པའི་ཕྱིར། དོན་བྱེད་ནུས་པ་ཐལ་འགྱུར་དེའི་རྟགས་
ཡིན་ནོ། །དེའི་མཚོན་ནས་ཐལ་འགྱུར་རྟགས་གསལ་དུ་མ་བརྩེགས་པ་གཞན་ལའང་
ཤེས་པར་བྱའོ། །ཁོ་ན་རེ། དངོས་པོ་ཡིན་པར་ཐལ། དངོས་པོ་ཡིན་པར་ཐལ། དོན་
བྱེད་ནུས་པ་ཡིན་པའི་ཕྱིར། དོན་བྱེད་ནུས་པ་ཡིན་པའི་ཕྱིར། ཞེས་པའི་ཐལ་འགྱུར་
ཆོས་ཅན། གསལ་བ་སྔ་བཙན་གྱི་ཐལ་འགྱུར་ཡིན་པར་ཐལ། །དངོས་པོ་དེ་དེ་འདྲའི་
ཐལ་འགྱུར་གྱི་གསལ་བ་དང༌། དངོས་པོ་ཡིན་པར་ཐལ། །དོན་བྱེད་ནུས་པ་ཡིན་པའི་
ཕྱིར། དོན་བྱེད་ནུས་པ་ཡིན་པའི་ཕྱིར། ཞེས་པ་རྟགས་སུ་བྱས་པའི་ཐལ་འགྱུར་ཡིན་
པའི་ཕྱིར། ཟེར་ན་མ་ཁྱབ། འདོད་ན། དེ་འདྲའི་ཐལ་འགྱུར་ཆོས་ཅན། གསལ་བ་སྔ་
བཙན་གྱི་ཐལ་འགྱུར་མ་ཡིན་པར་ཐལ། སྐབས་འདིར་སྔ་བཙན་ཕྱི་བཙན་གྱི་ཁྱད་པར་
རྩི་མི་རིགས་པའི་ཕྱིར་ཏེ། སྔ་ཕྱི་བཙན་པ་འདིར་མི་འཐད། ཅེས་པའི་གཞུང་དོན་གྲུབ་
པའི་ཕྱིར། ཁ་ཅིག་ན་རེ། བུམ་པ་ཆོས་ཅན། ཁྱོད་ཡིན་པར་ཐལ། མི་རྟག་པ་ཡིན་པར་

ཐལ། བྱས་པ་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་
པས། བུམ་པ་ཡིན་པར་ཁས་བླངས་པར་སོང་བར་ཐལ། དངོས་པོ་ཡིན་པར་ཐལ། །
དངོས་པོ་ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར། དོན་བྱེད་ནུས་པ་ཡིན་པའི་
ཕྱིར། ཞེས་པའི་ཐལ་འགྱུར་གྱི་རྟགས་གསལ་ངོས་འཛིན་ཚུལ་དེ་འཐད་པའི་ཕྱིར། ཟེར་
ན་མ་ཁྱབ་སྟེ། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པ་
ཡིན་པར་ཐལ། །མི་རྟག་པ་ཡིན་པར་ཁས་བླངས་པར་སོང་བའི་ཕྱིར་ཏེ། བུམ་པ་ཆོས་
ཅན། ཁྱོད་ཆོས་ཅན། རྟག་པ་ཡིན་པར་ཐལ། ཡོད་པ་ཡིན་པའི་ཕྱིར། ཞེས་པའི་ཐལ་
འགྱུར་གྱི་གསལ་བ་ལ་འདོད་ལན་བཏབ་པས། བུམ་པ་ཆོས་ཅན་རྟག་པ་ཡིན་པར་ཁས་
བླངས་པར་སོང་བའི་ཕྱིར། ཁོ་ན་རེ། བུམ་པ་ཆོས་ཅན་རྟག་པ་ཡིན་པར་ཐལ། །དེ་
འདྲའི་ཐལ་འགྱུར་ལ་འདོད་ལན་ཐེབས་པའི་ཕྱིར། འདོད་ན། བུམ་པ་ཆོས་ཅན། རྟག་
པ་མ་ཡིན་པར་ཐལ། །དངོས་པོ་ཡིན་པའི་ཕྱིར། འདོད་ན་དངོས་འགལ་ཟེར་ན། དངོས་
འགལ་མ་ཡིན་ཏེ། སྔར་བུམ་པ་ཆོས་ཅན་རྟག་པ་ཡིན་པར་ཁས་བླངས་ལ། །འདིར་
འཕངས་པའི་ཚེ་བུམ་པ་རྟག་པ་མ་ཡིན་པ་འདོད་ཅེས་རྩིས་རིགས་པའི་ཕྱིར། དེར་ཐལ།
བུམ་པ་ཆོས་ཅན་རྟག་པ་ཡིན་པའི་ཕྱིར་ཏེ། བུམ་པ་ཡོད་པ་རྟག་པ་ཡིན་པའི་ཕྱིར། ༈
གཉིས་པ་ཁྱབ་སྒྲོག་སོགས་ཀྱི་རྣམ་གཞག་བཤད་པ་ལ་གསུམ། བཞི་ཚན་བཤད་པ།
གསུམ་ཚན་དང་པོ་བཤད་པ། གསུམ་ཚན་གཉིས་པ་བཤད་པའོ། །དང་པོ་ལ་བཞི།
ཁྱབ་སྒྲོག་གི་རྣམ་གཞག་བཤད་པ། ཆོས་དེ་མའི་རྣམ་གཞག་བཤད་པ། གཅིག་དང་ཐ་
དད་ཀྱི་རྣམ་གཞག་བཤད་པ། དུས་གསུམ་གྱི་རྣམ་གཞག་བཤད་པའོ། །དང་པོ་ནི།
ཁྱབ་སྒྲོག་ཅེས་པའི་རྣམ་གཞག་ནི། །དེ་ལ་དེ་ཡིས་མ་ཁྱབ་དང༌། །
ཁྱབ་པ་སོགས་ལ་སྒྲུབ་བྱེད་ཀྱི། །རིགས་པ་དུ་མ་བཀོད་པ་དང༌། །
མུ་བཞི་ཡོད་མེད་ལ་སོགས་པ། །ཁྱབ་སྒྲོག་ཆེ་ཆུང་དག་ལས་ཤེས།

ཞེས་པ་སྟེ། དོན་ནི། ཁྱབ་སྒྲོག་ཅེས་པའི་རྣམ་གཞག་བཤད་པ་ལ། ཤེས་བྱེད་ཀྱི་
ཁུངས་ནི་འདི་ལྟ་སྟེ། རྣམ་འགྲེལ་ལས། ཕྱོགས་ཆོས་དེ་ཆས་ཁྱབ་པ་ཡི། ཞེས་པས་
བྱས་པ་སྒྲ་མི་རྟག་པར་སྒྲུབ་པའི་ཕྱོགས་ཆོས་དང༌། བྱས་པ་ཡིན་ན་མི་རྟག་པ་ཡིན་པས་
ཁྱབ་པ་བསྟན་ཏོ། །ཤེས་བྱ་དེ་ལ་དངོས་པོ་དེ་ཡིས་མ་ཁྱབ་པ་དང༌། དངོས་པོ་ཡིན་ན།
ཤེས་བྱ་ཡིན་པས་ཁྱབ་པ་སོགས་ལ་སྒྲུབ་བྱེད་ཀྱི་རིགས་པ་དང་རྒྱུ་མཚན་དུ་མ་བཀོད་པ་
དང༌། དངོས་པོ་དང་མཚོན་བྱ་ལ་མུ་བཞི་ཡོད་པ་དང༌། དངོས་པོ་དང་བེམ་པོ་གཉིས་ལ་
མུ་བཞི་མེད་པ་ལ་སོགས་པ་དེ་རྣམས་ཁྱབ་སྒྲོག་ཆེ་ཆུང་དག་ལས་ཤེས་པར་བྱ་དགོས་
སོ། །ཁོ་ན་རེ། ཤེས་བྱ་ཡིན་ན། དངོས་པོ་ཡིན་པས་ཁྱབ་ཟེར་ན། བུམ་པའི་ལྡོག་པ་
ཆོས་ཅན། དངོས་པོ་ཡིན་པར་ཐལ། ཤེས་བྱ་ཡིན་པའི་ཕྱིར། ཁྱབ་པ་ཁས། མ་གྲུབ་ན།
བུམ་པའི་ལྡོག་པ་ཆོས་ཅན། དེར་ཐལ། རྟག་དངོས་གང་རུང་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། རྟག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། རེས་འགའ་བའི་རྟག་པ་དང་རྣམ་པ་ཐམས་ཅད་ཀྱི་རྟག་པ་གཉིས་པོ་གང་རུང་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རེས་འགའ་བའི་རྟག་པ་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། དུས་རེས་འགའ་ཡོད་དུས་རེས་འགའ་མེད་
པའི་རྟག་པ་ཡིན་པའི་ཕྱིར་ཏེ། བུམ་པ་ཡོད་དུས་ཡོད་བུམ་པ་མེད་དུས་མེད་པའི་རྟག་པ་
ཡིན་པའི་ཕྱིར། རྩ་བར་འདོད་ན། བུམ་པའི་ལྡོག་པ་ཆོས་ཅན། དངོས་པོ་མ་ཡིན་པར་
ཐལ། །རྟག་པ་ཡིན་པའི་ཕྱིར། ཁྱབ་སྟེ། རྟག་དངོས་གཉིས་འགལ་བ་ཡིན་པའི་ཕྱིར།
ཁོ་ན་རེ། མ་ཡིན་པར་གྱུར་པའི་དངོས་པོ་ཡིན་ན། ཤེས་བྱ་ཡིན་པས་ཁྱབ་པར་
ཐལ། །དངོས་པོ་ཡིན་ན། ཤེས་བྱ་ཡིན་པས་ཁྱབ་པ་ལ་སྒྲབ་བྱེད་ཀྱི་རིགས་པ་ཡོད་པའི་
ཕྱིར། ཟེར་ན་མ་ཁྱབ། རྟགས་གྲུབ་སྟེ། ཤེས་བྱ་མ་ཡིན་པའི་དངོས་པོ་མེད་པའི་ཕྱིར།
འདོད། བུམ་པ་མཉན་བྱ་ཆོས་ཅན། ཤེས་བྱ་ཡིན་པར་ཐལ། །མ་ཡིན་པར་གྱུར་པའི་

དངོས་པོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། བུམ་པ་ཆོས་ཅན། མཉན་བྱ་མ་
ཡིན་པར་གྱུར་པའི་དངོས་པོ་ཡིན་པར་ཐལ། །སྒྲ་མ་ཡིན་པར་གྱུར་པའི་དངོས་པོ་ཡིན་
པའི་ཕྱིར། མ་གྲུབ་ན། བུམ་པ་ཆོས་ཅན། དེར་ཐལ། གཟུགས་ཡིན་པར་གྱུར་པའི་
དངོས་པོ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གཟུགས་ཡིན་པའི་
ཕྱིར། རྩ་བར་འདོད་ན། བུམ་པ་མཉན་བྱ་ཆོས་ཅན། ཤེས་བྱ་མ་ཡིན་པར་ཐལ། ཡོད་
པ་མ་ཡིན་པའི་ཕྱིར། མ་གྲུབ་ན། །དེ་ཆོས་ཅན། དེར་ཐལ། བུམ་པ་མཉན་བྱ་མེད་པའི་
ཕྱིར་ཏེ། བུམ་པ་སྒྲ་མེད་པའི་ཕྱིར། ཁ་ཅིག་ན་རེ། དངོས་པོ་དང༌། མཚོན་བྱ་ལ་མུ་
བཞི་མེད་ཟེར་ན། དེ་ཡོད་པར་ཐལ། །དངོས་པོ་ཡིན་ལ་མཚོན་བྱ་མ་ཡིན་པའི་མུ་ཡོད་
པ་གང་ཞིག །མཚོན་བྱ་ཡིན་ལ་དངོས་པོ་མ་ཡིན་པའི་མུ། དེ་གཉིས་ཀ་ཡིན་པའི་མུ།
དེ་གཉིས་ཀ་མ་ཡིན་པའི་མུ་དང་བཞི་ཡོད་པའི་ཕྱིར། རྟགས་དང་པོ་མ་གྲུབ་ན། དངོས་
པོ་ཡིན་ལ་མཚོན་བྱ་མ་ཡིན་པའི་མུ་ཡོད་པར་ཐལ། །གསལ་ཞིང་རིག་པ་དེ་དེ་ཡིན་
པའི་ཕྱིར། མ་གྲུབ་ན། གསལ་ཞིང་རིག་པ་ཆོས་ཅན། དངོས་པོ་ཡིན་ལ་མཚོན་བྱ་མ་
ཡིན་པའི་མུ་ཡིན་པར་ཐལ། །དངོས་པོ་ཡིན་པ་གང་ཞིག་མཚོན་བྱ་མ་ཡིན་པའི་ཕྱིར།
དང་པོ་གྲུབ་སྟེ། ཤེས་པ་ཡིན་པའི་ཕྱིར། གཉིས་པ་མ་གྲུབ་ན། གསལ་ཞིང་རིག་པ་
ཆོས་ཅན། མཚོན་བྱ་མ་ཡིན་པར་ཐལ། མཚན་ཉིད་ཡིན་པའི་ཕྱིར། མ་གྲུབ་ན།
གསལ་ཞིང་རིག་པ་ཆོས་ཅན། དེར་ཐལ། ཤེས་པའི་མཚན་ཉིད་ཡིན་པའི་ཕྱིར། རྟགས་
གཉིས་པ་མ་གྲུབ་ན། མཚོན་བྱ་ཡིན་ལ་དངོས་པོ་མ་ཡིན་པའི་མུ་ཡོད་པར་ཐལ། རྟེན་
འབྲེལ་དེ་དེ་ཡིན་པའི་ཕྱིར། མ་གྲུབ་ན། རྟེན་འབྲེལ་ཆོས་ཅན། མཚོན་བྱ་ཡིན་ལ་
དངོས་པོ་མ་ཡིན་པའི་མུ་ཡིན་པར་ཐལ། མཚོན་བྱ་ཡིན་པ་གང་ཞིག །དངོས་པོ་མ་
ཡིན་པའི་ཕྱིར། དང་པོ་མ་གྲུབ་ན། རྟེན་འབྲེལ་ཆོས་ཅན། མཚོན་བྱ་ཡིན་པར་
ཐལ། །ཁྱོད་ཀྱི་མཚན་ཉིད་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་

གི་ཆ་ཤས་ལས་གྲུབ་པ་དེ་རྟེན་འབྲེལ་གྱི་མཚན་ཉིད་ཡིན་པའི་ཕྱིར། གཉིས་པ་མ་གྲུབ་
ན། རྟེན་འབྲེལ་ཆོས་ཅན། དངོས་པོ་མ་ཡིན་པར་ཐལ། རྟག་པ་ཡིན་པའི་ཕྱིར་ཏེ། རྣམ་
པ་ཐམས་ཅད་ཀྱི་རྟག་པ་ཡིན་པའི་ཕྱིར་ཏེ། ཡུལ་དུས་གནས་སྐབས་ཐམས་ཅད་དུ་མི་
འཇིག་པའི་ཆོས་ཡིན་པའི་ཕྱིར། གསུམ་པ་མ་གྲུབ་ན། དེ་གཉིས་ཀ་ཡིན་པའི་མུ་ཡོད་
པར་ཐལ། །བྱས་པ་དེ་དེ་ཡིན་པའི་ཕྱིར། མ་གྲུབ་ན། བྱས་པ་ཆོས་ཅན། དངོས་པོ་དང་
མཚོན་བྱ་གཉིས་ཀ་ཡིན་པའི་མུ་ཡིན་པར་ཐལ། །དངོས་པོ་ཡིན་པ་གང་ཞིག །མཚོན་
བྱ་ཡིན་པའི་ཕྱིར་རྟགས་རེ་རེ་ནས་སླ། བཞི་པ་མ་གྲུབ་ན། དེ་གཉིས་ཀ་མ་ཡིན་པའི་མུ་
ཡོད་པར་ཐལ། །ཚད་མས་གྲུབ་པ་དེ་དེ་ཡིན་པའི་ཕྱིར། མ་གྲུབ་ན། ཚད་མས་གྲུབ་པ་
ཆོས་ཅན། དངོས་པོ་དང་མཚོན་བྱ་གཉིས་ཀ་མ་ཡིན་པའི་མུ་ཡིན་པར་ཐལ། དངོས་པོ་
མ་ཡིན་པ་གང་ཞིག །མཚོན་བྱ་མ་ཡིན་པའི་ཕྱིར། །རྟགས་རེ་རེ་ནས་སླ། ཁོ་ན་རེ།
དངོས་པོ་དང་བེམ་པོ་གཉིས་ལ་མུ་བཞི་མེད་པ་མ་གྲུབ་བོ་ཞེ་ན། དེ་མི་འཐད་པར་ཐལ། །
དངོས་པོ་དང་བེམ་པོ་གཉིས་ལ་མུ་བཞི་མེད་པའི་ཕྱིར་ཏེ། བེམ་པོ་ཡིན་ལ་དངོས་པོ་མ་
ཡིན་པའི་མུ་མེད་པའི་ཕྱིར་ཏེ། བེམ་པོ་ཡིན་ན། དངོས་པོ་ཡིན་པས་ཁྱབ་པའི་ཕྱིར། །
དེས་ན་དེ་གཉིས་ལ་མུ་གསུམ་གྲུབ་བོ། །ཁ་ཅིག་ན་རེ། བྲག་རི་མཐོན་པོ་ཁྱོད་ནམ་
མཁའ་ལ་འཕུར་ན། བྱ་རྒྱལ་རྒོད་པོ་ཁྱོད་ནམ་མཁའ་ལ་འཕུར་བས་ཁྱབ་ཟེར་ན། མ་
ཡིན་པར་གྱུར་པའི་བྱ་རྒྱལ་རྒོད་པོ་ཆོས་ཅན། །དེར་ཐལ། །དེའི་ཕྱིར། ཁྱབ་པ་ཁས།
མ་གྲུབ་ན། བྲག་རི་མཐོན་པོ་མ་ཡིན་པར་གྱུར་པའི་བྱ་རྒྱལ་རྒོད་པོ་ཆོས་ཅན། ནམ་
མཁའ་ལ་འཕུར་བར་ཐལ། །གཤོག་རྩལ་ཅན་གྱི་བྱ་ཡིན་པའི་ཕྱིར། རྩ་བར་འདོད་ན།
བྱ་རྒྱལ་རྒོད་པོ་མ་ཡིན་པར་གྱུར་པའི་བྱ་རྒྱལ་རྒོད་པོ་ཆོས་ཅན། ནམ་མཁའ་ལ་འཕུར་
བ་མ་ཡིན་པར་ཐལ། །བྱ་མ་ཡིན་པའི་ཕྱིར་ཏེ། གང་ཟག་མ་ཡིན་པའི་ཕྱིར་ཏེ། མེད་པ་
ཡིན་པའི་ཕྱིར། ཁ་ཅིག་ན་རེ། ཤུག་པའི་གདུང་འདེགས་པའི་དོན་བྱེད་ནུས་པ། ཤུག་

པའི་ཀ་བའི་མཚན་ཉིད་ཡིན་པར་ཐལ། །གདུང་འདེགས་ཀྱི་དོན་བྱེད་ནུས་པ་ཀ་བའི་
མཚན་ཉིད་ཡིན་པའི་ཕྱིར། འདོད་ན། ཤུག་པའི་གདུང་བཏེག་པའི་དོན་བྱེད་ནུས་པ་
ཡིན་ན། ཤུག་པའི་ཀ་བ་ཡིན་པས་ཁྱབ་པར་ཐལ། །དེ་དེའི་མཚན་ཉིད་ཡིན་པའི་ཕྱིར།
འདོད་ན། ཤུག་པའི་གདུང་བཏེག་པའི་ཙནྡན་གྱི་ཀ་བ་ཆོས་ཅན། དེར་ཐལ། དེའི་
ཕྱིར། །ཁྱབ་པ་ཁས། མ་གྲུབ་ན། ཤུག་པའི་གདུང་བཏེག་པའི་ཙནྡན་གྱི་ཀ་བ་ཆོས་ཅན།
དེར་ཐལ། ཁྱོད་ཀྱིས་ཤུག་པའི་གདུང་བཏེག་པའི་དོན་བྱེད་པའི་ཕྱིར་ཏེ། ཁྱོད་ཀྱིས་
ཤུག་པའི་གདུང་བཏེག་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། དེ་ཆོས་
ཅན། ཤུག་པའི་ཀ་བ་མ་ཡིན་པར་ཐལ། །ཙནྡན་གྱི་ཀ་བ་ཡིན་པའི་ཕྱིར་ཏེ། ཆོས་ཅན་
དེ་ཡིན་པའི་ཕྱིར་ཏེ། དེ་འདྲའི་ཀ་བ་ཡོད་པའི་ཕྱིར། ཁ་ཅིག་ན་རེ། རི་རྒྱལ་ལྷུན་པོ་
ཁྱོད་གླིང་སྐོར་ལ་འགྲོ་ན། འོད་ཅན་ཉི་མ་ཁྱོད་གླིང་སྐོར་ལ་འགྲོ་བས་ཁྱབ་ཟེར་ན། མ་
ཡིན་པར་གྱུར་པའི་ཉི་མ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན།
རི་རྒྱལ་ལྷུན་པོ་མ་ཡིན་པར་གྱུར་པའི་ཉི་མ་ཆོས་ཅན། གླིང་སྐོར་ལ་འགྲོ་བར་ཐལ།
རླུང་སྟོབས་ཀྱིས་ཉིན་རེ་བཞིན་དུ་གླིང་སྐོར་ལ་འགྲོ་བའི་ཕྱིར་ཏེ། ཆོས་ཅན་དེ་དང་
གཅིག་ཡིན་པའི་ཕྱིར། འདོད་ན། འོད་ཅན་ཉི་མ་མ་ཡིན་པར་གྱུར་པའི་ཉི་མ་གླིང་སྐོར
ལ་འགྲོ་བར་ཐལ། །འདོད་པའི་ཕྱིར། འདོད་ན། འོད་ཅན་ཉི་མ་མ་ཡིན་པར་གྱུར་པའི་ཉི་
མ་ཡོད་པར་ཐལ། །འདོད་པའི་ཕྱིར། འདོད་མི་ནུས་ཏེ། ཉི་མ་ཡིན་ན། འོད་ཅན་ཉི་མ་
ཡིན་པས་ཁྱབ་པའི་ཕྱིར། ཁ་ཅིག་ན་རེ། བུམ་པ་དང་བུམ་པ་གང་རུང་ཡིན་ན། བུམ་
པ་ཡིན་པས་ཁྱབ་ཟེར་ན། དངུལ་བུམ་ཟངས་ཀྱི་ཆོས་ཅན། བུམ་པ་ཡིན་པར་ཐལ།
བུམ་པ་དང་བུམ་པ་གང་རུང་ཡིན་པའི་ཕྱིར། ཁྱབ་པ་ཁས། མ་གྲུབ་ན། དངུལ་བུམ་
ཆོས་ཅན། ཟངས་ཀྱི་བུམ་པ་དང་བུམ་པ་གང་རུང་ཡིན་པར་ཐལ། བུམ་པ་ཡིན་པའི་
ཕྱིར་ཏེ། བུམ་པའི་བྱེ་བྲག་ཡིན་པའི་ཕྱིར། འདོད་ན། དངུལ་བུམ་ཆོས་ཅན། ཟངས་

ཀྱི་བུམ་པ་མ་ཡིན་པར་ཐལ། །ཟངས་མ་ཡིན་པའི་ཕྱིར་ཏེ། དངུལ་ཡིན་པའི་ཕྱིར། རང་
རེས། ཀ་བུམ་གཉིས་ཡིན་པ་མི་སྲིད་པའི་ཤེས་བྱ་ཡིན་བྱས་པ་ལ། ཁོ་ན་རེ། ཀ་བུམ་
གཉིས་ཆོས་ཅན། ཡིན་པ་མི་སྲིད་པའི་ཤེས་བྱ་མ་ཡིན་པར་ཐལ། །ཡིན་པ་སྲིད་པའི་
ཤེས་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡིན་པ་སྲིད་པའི་བློའི་
ཡུལ་དུ་བྱ་རུང་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ།
ཡིན་པ་སྲིད་པའི་བློའི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡིན་
པ་སྲིད་པའི་ཚད་མའི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡིན་
པ་སྲིད་པའི་རྣམ་མཁྱེན་གྱི་ཡུལ་ཡིན་པའི་ཕྱིར་ཏེ། རྣམ་མཁྱེན་གྱི་ཡུལ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། རྣམ་མཁྱེན་གྱི་གཞལ་བྱ་ཡིན་པའི་ཕྱིར་ཏེ། གཞི་
གྲུབ་པའི་ཕྱིར། ཁ་ཅིག་ན་རེ། མིའི་མགོ་ལ་ཁྱོད་ཡོད་ན། ཁྱོད་ཡོད་པའི་ཁྱབ་ཟེར་ན།
མ་སྐྱེས་པའི་བལ་ཆོས་ཅན། ཁྱོད་ཡོད་པར་ཐལ། །མིའི་མགོ་ལ་ཁྱོད་ཡོད་པའི་ཕྱིར།
ཁྱབ་པ་ཁས། མ་གྲུབ་ན་མིའི་མགོ་ལ་མ་སྐྱེས་པའི་བལ་ཡོད་པར་ཐལ། །ལུག་གི་བལ་
ཡོད་པའི་ཕྱིར་ཏེ། ལུག་གི་བལ་དེ་མིའི་མགོ་ལ་མ་སྐྱེས་པའི་ཕྱིར་ཏེ། དེ་ལུག་ལ་སྐྱེས་
པའི་ཕྱིར། རྩ་བར་འདོད་ན། མ་སྐྱེས་པའི་བལ་མེད་པར་ཐལ། བལ་ཡིན་ན། སྐྱེས་པ་
ཡིན་པས་ཁྱབ་པའི་ཕྱིར། ཁ་ཅིག་ན་རེ། ནམ་མཁའི་དཀྱིལ་དུ་ཁྱོད་ཀྱི་མགོ་ཡོད་པ་
གང་ཞིག །ས་གཞིའི་སྟེང་དུ་ཁྱོད་ཀྱི་རྐང་པ་ཡོད་ན། ཁྱོད་གང་ཟག་ཡིན་པས་ཁྱབ་ཟེར་
ན། མ་སྐྱེས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དང་པོ་མ་གྲུབ་ན།
ནམ་མཁའི་དཀྱིལ་དུ་མ་སྐྱེས་པའི་མགོ་ཡོད་པར་ཐལ། མདུན་གྱི་དམ་བཅའ་བའི་མགོ་
དེ་དེ་ཡིན་པའི་ཕྱིར་ཏེ། མདུན་གྱི་དམ་བཅའ་བའི་མགོ་དེ་ནམ་མཁའི་དཀྱིལ་དུ་མ་སྐྱེས་
པའི་ཕྱིར། གཉིས་པ་མ་གྲུབ་ན། ས་གཞིའི་སྟེང་དུ་མ་སྐྱེས་པའི་རྐང་པ་ཡོད་པར་ཐལ།
ས་གཞིའི་སྟེང་དུ་མ་སྐྱེས་པའི་གང་ཟག་ཡོད་པའི་ཕྱིར་ཏེ། ས་གཞིའི་འོག་ཏུ་སྐྱེས་པའི་

གང་ཟག་ཡོད་པའི་ཕྱིར་ཏེ། ས་གཞིའི་འོག་དུ་སྐྱེས་པའི་དམྱལ་བ་པ་ཡོད་པའི་ཕྱིར། རྩ་
བར་འདོད་ན། མ་སྐྱེས་པ་ཆོས་ཅན། གང་ཟག་མ་ཡིན་པར་ཐལ། །དངོས་པོ་མ་ཡིན་
པའི་ཕྱིར་ཏེ། རྟག་པ་ཡིན་པའི་ཕྱིར་ཏེ། མ་བྱས་པའི་མཚན་ཉིད་ཡིན་པའི་ཕྱིར། ཁ་
ཅིག་ན་རེ། ཁྱོད་ཀྱི་ཤ་ཟ་བ་ཡོད་ན། ཁྱོད་ཡོད་པས་ཁྱབ་ཟེར་ན། མིར་གྱུར་པའི་ལུག་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། མིར་གྱུར་པའི་ལུག་གི་ཤ་
ཟ་བ་ཡོད་པར་ཐལ། །མིར་གྱུར་པའི་ཤ་ཟ་བ་ཡོད་པའི་ཕྱིར་ཏེ། མིར་གྱུར་པའི་ཟས་ཟ་
བ་ཡོད་པའི་ཕྱིར། རྩ་བར་འདོད་མི་ནུས་ཏེ། མིར་གྱུར་པའི་ལུག་མེད་པའི་ཕྱིར་ཏེ། མི་
ཡིན་ན་ལུག་མ་ཡིན་པས་ཁྱབ་པའི་ཕྱིར། ཁ་ཅིག་ན་རེ། ཁྱོད་དང་བེམ་པོ་ལ་མུ་བཞི་
ཡོད་པ་གང་ཞིག །ཁྱོད་དང་ཤེས་པ་ལ་མུ་བཞི་ཡོད། ཁྱོད་དང་ལྡན་མིན་འདུ་བྱེད་ལ་མུ་
བཞི་ཡོད་ན། ཁྱོད་དང་དངོས་པོ་ལ་མུ་བཞི་ཡོད་པས་ཁྱབ་ཟེར་ན། འགལ་བར་གྱུར་
པའི་དངོས་པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་དང་པོ་གྲུབ་སྟེ།
མངོན་སུམ་དང་རྗེས་དཔག་གཉིས་པོ་དེ་འགལ་བར་གྱུར་པའི་དངོས་པོ་ཡིན་ལ་བེམ་པོ་
མ་ཡིན་པའི་མུ། སྒྲ་དེ་བེམ་པོ་ཡིན་ལ་འགལ་བར་གྱུར་པའི་དངོས་པོ་མ་ཡིན་པའི་མུ།
ཀ་བུམ་གཉིས་དེ་དེ་གཉིས་ཀ་ཡིན་པའི་མུ། ཤེས་བྱ་དེ་དེ་གཉིས་ཀ་མ་ཡིན་པའི་མུ་
ཡིན་པའི་ཕྱིར། རྟགས་གཉིས་པ་གྲུབ་སྟེ། གཟུགས་སྒྲ་གཉིས་པོ་དེ་འགལ་བར་གྱུར
པའི་དངོས་པོ་ཡིན་ལ་ཤེས་པ་མ་ཡིན་པའི་མུ། སྔོན་འཛིན་མིག་ཤེས་དེ་ཤེས་པ་ཡིན་
པ་འགལ་བར་གྱུར་པའི་དངོས་པོ་མ་ཡིན་པའི་མུ། ཚད་མ་དང་བཅད་ཤེས་གཉིས་པོ་དེ་
དེ་གཉིས་ཀ་ཡིན་པའི་མུ། བེམ་པོ་དེ་གཉིས་ཀ་ཡིན་པའི་མུ་ཡིན་པའི་ཕྱིར། རྟགས་
གསུམ་པ་གྲུབ་སྟེ། མིག་དང་རྣ་བ་གཉིས་པོ་དེ་འགལ་བར་གྱུར་པའི་དངོས་པོ་ཡིན་ལ་
ལྡན་མིན་འདུ་བྱེད་མ་ཡིན་པའི་མུ། སེངྒེ་དེ་ལྡན་མིན་འདུ་བྱེད་ཡིན་ལ་འགལ་བར་གྱུར་
པའི་དངོས་པོ་མ་ཡིན་པའི་མུ། རྟ་དང་བ་ལང་གཉིས་པོ་དེ་དེ་གཉིས་ཀ་ཡིན་པའི་མུ།

རྣམ་མཁྱེན་དེ་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར། རྩ་བར་འདོད་མི་ནུས་ཏེ།
འགལ་བར་གྱུར་པའི་དངོས་པོ་ཡིན་ལ་དངོས་པོ་མ་ཡིན་པའི་མུ་མེད་པའི་ཕྱིར་ཏེ། འགལ་
བར་གྱུར་པའི་དངོས་པོ་ཡིན་ན། དངོས་པོ་ཡིན་པས་ཁྱབ་པའི་ཕྱིར། ཁ་ཅིག་ན་རེ།
ཁྱོད་དང་མི་རྟག་པ་ལ་མུ་བཞི་ཡོད་པ་གང་ཞིག།ཁྱོད་དང་རྟག་པ་ལ་མུ་བཞི་ཡོད།
ཁྱོད་དང་དངོས་པོ་ལ་མུ་བཞི་ཡོད། ཁྱོད་དང་དངོས་མེད་ལ་མུ་བཞི་ཡོད་ན། ཁྱོད་དང་
ཤེས་བྱ་ལ་མུ་བཞི་ཡོད་པས་ཁྱབ་ཟེར་ན། ཐ་དད་དུ་གྱུར་པའི་ཤེས་བྱ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། རྟགས་དང་པོ་གྲུབ་སྟེ། བུམ་པའི་ལྡོག་པ་དང་ཀ་བའི་
ལྡོག་པ་གཉིས་པོ་དེ་མུ་དང་པོ་དང༌། །གཟུགས་དེ་མུ་གཉིས་པ་དང༌། མེ་དུ་གཉིས་པོ་དེ་
མུ་གསུམ་པ་དང༌། །གཞལ་བྱ་དེ་མུ་བཞི་པ་ཡིན་པའི་ཕྱིར། རྟགས་གཉིས་པ་གྲུབ་སྟེ།
དྲི་རོ་གཉིས་པོ་དེ་མུ་དང་པོ་དང༌། སྒྲའི་ལྡོག་པ་དེ་མུ་གཉིས་པ་དང༌། མཚན་མཚོན་
གཉིས་པོ་དེ་མུ་གསུམ་པ་དང་། །ཚད་མ་དེ་མུ་བཞི་པ་ཡིན་པའི་ཕྱིར། རྟགས་གསུམ་པ་
གྲུབ་སྟེ། ཤེས་བྱ་དང་གཞལ་བྱ་གཉིས་པོ་དེ་མུ་དང་པོ་དང༌། མཐོང་ལམ་དེ་མུ་གཉིས་
པ་དང༌། བྱས་མི་རྟག་གཉིས་པོ་དེ་མུ་གསུམ་པ་དང༌། རྟག་པ་དེ་མུ་བཞི་པ་ཡིན་པའི་
ཕྱིར། རྟགས་བཞི་པ་གྲུབ་སྟེ། བུམ་པ་དང་གསེར་བུམ་གཉིས་པོ་དེ་མུ་དང་པོ་དང་།
སྤྱི་དེ་མུ་གཉིས་པ་དང་། རྟག་པ་དང་མི་འཇིག་པའི་ཆོས་གཉིས་པོ་དེ་མུ་གསུམ་པ་དང༌།
རྣམ་མཁྱེན་དེ་མུ་བཞི་པ་ཡིན་པའི་ཕྱིར། ཁོ་ན་རེ། རྟག་པ་ཁོ་ན་ཆོས་ཅན། ཡོད་པར་
ཐལ། རྟག་པ་ཡིན་པའི་ཕྱིར། ཟེར་ན་སྐྱོན་ཅན་ནོ། ༈ །གཉིས་པ་ཆོས་དེ་མའི་རྣམ་
གཞག་བཤད་པ་ནི།
ཆོས་དེ་མ་ཡི་རྣམ་གཞག་ནི། །ཡོད་ན་ཆོས་དེ་ཡོད་པ་དང༌། །
མེད་དང་རྟག་དང་མི་རྟག་དང༌། །མེད་ན་ཆོས་དེ་མེད་སོགས་ཀྱིས། །
མ་ཁྱབ་ཅེས་སོ་ཁྱབ་གྱུར་ན། །བུམ་པ་ཆོས་ཅན་རི་བོང་རྭ། །

ཡོད་པར་ཐལ་ནི་ཡོད་པའི་ཕྱིར། །ཁྱབ་པ་ཆོས་དེ་མ་ལ་ཁས། །
ཆོས་དེ་མ་ལ་གང་བཞག་མེད། །ཞིབ་པ་དམ་པའི་ཞལ་ལས་ཤེས།
ཞེས་པ་སྟེ། དོན་ནི། ཆོས་དེ་མ་ཡི་རྣམ་གཞག་བཤད་པ་ནི་འདི་ལྟ་སྟེ། ཡོད་ན།
ཆོས་དེ་ཡོད་པས་མ་ཁྱབ་པ་དང༌། ཡོད་ན། ཆོས་དེ་མེད་པས་མ་ཁྱབ་པ་དང༌། ཡོད་ན།
ཆོས་དེ་རྟག་པ་ཡིན་པས་མ་ཁྱབ་པ་དང༌། ཡོད་ན། ཆོས་དེ་མི་རྟག་པ་ཡིན་པས་མ་ཁྱབ་
པ་དང༌། མེད་ན། ཆོས་དེ་མེད་པ་ཡིན་པས་མ་ཁྱབ་པ་དང༌། སོགས་ཀྱི་སྒྲས་བསྡུས་པ་
མེད་ན། ཆོས་དེ་ཡོད་པས་མ་ཁྱབ་པ་དང༌། མེད་ན། ཆོས་དེ་རྟག་པ་ཡིན་པས་མ་ཁྱབ་
པ་དང་། མེད་ན། ཆོས་དེ་མི་རྟག་པ་ཡིན་པས་མ་ཁྱབ་ཅེས་སོ། །དེ་རྣམས་ལ་དེ་ལྟར་
ཁྱབ་པར་གྱུར་ཏོ་ཞེ་ན། རིམ་བཞིན་ཁྱབ་པ་དང་པོ་ལ། བུམ་པ་ཆོས་ཅན། རི་བོང་རྭ་
ཡོད་པར་ཐལ། །ཡོད་པ་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས། མ་གྲུབ་ན། བུམ་
པ་ཆོས་ཅན། ཡོད་པ་ཡིན་པར་ཐལ། དངོས་པོ་ཡིན་པའི་ཕྱིར། འདོད་ན། བུམ་པ་
ཆོས་ཅན། རི་བོང་རྭ་མེད་པར་ཐལ། བདག་མེད་ཡིན་པའི་ཕྱིར། མ་གྲུབ་ན། བུམ་པ་
ཆོས་ཅན། དེར་ཐལ། ཡོད་མེད་གང་རུང་ཡིན་པའི་ཕྱིར། ཁྱབ་པ་གཉིས་པ་ལ། བུམ་
པ་ཆོས་ཅན། གཟུགས་མེད་པར་ཐལ། ཡོད་པ་ཡིན་པའི་ཕྱིར། ཁྱབ་པ་གསུམ་པ་ལ།
བུམ་པ་ཆོས་ཅན། ཀ་བ་རྟག་པ་ཡིན་པར་ཐལ། ཡོད་པ་ཡིན་པའི་ཕྱིར། ཁྱབ་པ་བཞི་པ་
ལ། བུམ་པ་ཆོས་ཅན་། ཤེས་བྱ་མི་རྟག་པ་ཡིན་པར་ཐལ། ཡོད་པ་ཡིན་པའི་ཕྱིར།
ཁྱབ་པ་ལྔ་པ་ལ། རི་བོང་རྭ་ཆོས་ཅན། བུམ་པ་མེད་པར་ཐལ། མེད་པ་ཡིན་པའི་ཕྱིར།
ཁྱབ་པ་དྲུག་པ་ལ། རི་བོང་རྭ་ཆོས་ཅན། མོ་ཤམ་གྱི་བུ་ཡོད་པར་ཐལ། མེད་པ་ཡིན་
པའི་ཕྱིར། ཁྱབ་པ་བདུན་པ་ལ། རི་བོང་རྭ་ཆོས་ཅན། ཀ་བ་རྟག་པ་ཡིན་པར་ཐལ།
མེད་པ་ཡིན་པའི་ཕྱིར། ཁྱབ་པ་བརྒྱད་པ་ལ། རི་བོང་རྭ་ཆོས་ཅན། ཤེས་བྱ་མི་རྟག་པ་
ཡིན་པར་ཐལ། མེད་པ་ཡིན་པའི་ཕྱིར། ཆོས་དེ་མའི་གནས་དེ་ལ་གང་ཡིན་མཐའ་

གཅིག་ཏུ་བཞག་ཏུ་མེད་དེ། ཆོས་དེའི་ཡོད་མེད་བུམ་པ་ཀ་བ་སོགས་བདག་མེད་མཐའ་
དག་འཇོག་དགོས་པའི་ཕྱིར།ཕྲ་ཞིང་ཞིབ་པ་ཤེས་པར་འདོད་ན་བླ་མ་དམ་པའི་ཞལ་
ལས་ཤེས་པར་བྱ་དགོས་པ་ཡིན་ནོ། །ཁ་ཅིག་ན་རེ། ཆོས་དེ་ཆོས་ཡིན་ན། ཆོས་ཡིན་
པས་ཁྱབ་ཟེར་ན། རི་བོང་རྭ་ཆོས་ཅན། ཆོས་ཡིན་པར་ཐལ། བུམ་པ་ཆོས་ཡིན་པའི་
ཕྱིར། ཁྱབ་པ་ཆོས་དེ་མ་ལ་ཁས། མ་གྲུབ་ན། རི་བོང་རྭ་ཆོས་ཅན། བུམ་པ་ཆོས་ཡིན་
པར་ཐལ། བུམ་པ་ཡོད་པ་ཡིན་པའི་ཕྱིར། རྩ་བར་འདོད་ན། རི་བོང་རྭ་ཆོས་ཅན།
ཆོས་མ་ཡིན་པར་ཐལ། །མེད་པ་ཡིན་པའི་ཕྱིར། ཁ་ཅིག་ན་རེ། ཆོས་དེ་དང་དངོས་
འགལ་ཡིན་ན། ཆོས་དེ་མ་ཡིན་པས་ཁྱབ་ཟེར་ན། མཚོན་བྱ་མ་ཡིན་པ་ཆོས་ཅན།
མཚོན་བྱ་མ་ཡིན་པར་ཐལ། མཚོན་བྱ་དང་དངོས་འགལ་ཡིན་པའི་ཕྱིར། །ཁྱབ་པ་ཆོས་
དེ་མ་ལ་ཁས། མ་གྲུབ་ན། མཚོན་བྱ་ཆོས་ཅན། ཁྱོད་མ་ཡིན་པ་ཁྱོད་དང་དངོས་འགལ་
ཡིན་པར་ཐལ། ཁྱོད་མ་ཡིན་པ་ཡོད་པའི་ཕྱིར། མ་གྲུབ་ན། དེར་ཐལ། མཚན་ཉིད་ཡོད་
པའི་ཕྱིར། འདོད་ན། མཚོན་བྱ་མ་ཡིན་པ་ཆོས་ཅན། མཚོན་བྱ་ཡིན་པར་ཐལ།
བཏགས་ཡོད་ཆོས་གསུམ་མ་ཚང་བའི་མཚོན་བྱ་ཡིན་པའི་ཕྱིར། མ་གྲུབ་ན། དེར་ཐལ།
བཏགས་ཡོད་ཆོས་གསུམ་མ་ཚང་བ། མཚོན་བྱ་མ་ཡིན་པའི་མཚན་ཉིད་ཡིན་པའི་ཕྱིར།
ཁ་ཅིག་ན་རེ། ཁྱོད་ཆོས་དེ་དང་ཐ་དད། ཁྱོད་ཀྱང་ཡིན་ཆོས་དེ་ཡང་ཡིན་པའི་གཞི་
མཐུན་པ་མེད་པ། ཁྱོད་ཆོས་དེ་དང་འགལ་བའི་མཚན་ཉིད་ཡིན་ཏེ། ཡུལ་ཅན་ཆུང་བ་
ལས་དེ་ལྟར་དུ་གསུངས་པའི་ཕྱིར་ཟེར་ན། མཚན་ཉིད་དེ་ཡིན་ན། མཚོན་བྱ་དེ་ཡིན་
པས་ཁྱབ་པར་ཐལ། །དེ་དེའི་མཚན་ཉིད་ཡིན་པའི་ཕྱིར། འདོད་ན། སློབ་དཔོན་ཡོན་
ཏན་འོད་ཆོས་ཅན། ཁྱོད་སངས་རྒྱས་ཀྱི་བཅས་པ་དང་འགལ་བར་ཐལ། ཁྱོད་སངས་
རྒྱས་ཀྱི་བཅས་པ་དང་ཐ་དད། ཁྱོད་ཀྱང་ཡིན་སངས་རྒྱས་ཀྱི་བཅས་པ་ཡང་ཡིན་པའི་
གཞི་མཐུན་པ་མེད་པའི་ཕྱིར། ཁྱབ་པ་ཆོས་དེ་མ་ལ་ཁས། རྟགས་སླ། འདོད་མི་ནུས་

ཏེ། སློབ་དཔོན་ཡོན་ཏན་འོད་དེ་ཚུལ་འཆལ་གྱི་ཉེས་བྱས་ཕྲ་མོས་ཀྱང་མ་གོས་པའི་
གང་ཟག་ཡིན་པའི་ཕྱིར་ཏེ། དེ་ཉིད་ཀྱི་རྣམ་ཐར་ལས། སོ་ཐར་གྱི་ཉེས་བྱས་ཕྲ་མོ་མན་
ཆད་ཀྱིས་མ་གོས་པའི་བཙུན་པའི་ཡོན་ཏན་དང་ལྡན་པ་ཡིན་ནོ། །ཞེས་གསུངས་པའི་
ཕྱིར། ཁ་ཅིག་ན་རེ། ཆོས་དེ་ཡིན་ན། ཆོས་དེ་ཡིན་པས་ཁྱབ་ཟེར་ན། རི་བོང་རྭ་ཆོས་
ཅན། ཆོས་ཡིན་པར་ཐལ། མེད་ངེས་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས།
ཆོས་དེ་ཡིན་ན། ཆོས་དེ་མ་ཡིན་པས་ཁྱབ་ཟེར་ན། གསེར་བུམ་ཆོས་ཅན། དངོས་པོ་
མ་ཡིན་པར་ཐལ། །བུམ་པ་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས། ཁྱབ་པ་དེ་
གཉིས་ཀྱི་འདོད་རྟགས་སླའོ། །ཁ་ཅིག །ཁྱོད་ཆོས་དེའི་རྒྱུ་ཡིན་ན། ཆོས་དེ་ཁྱོད་ཀྱི་
འབྲས་བུ་ཡིན་པས་ཁྱབ་ཟེར་ན། བློའི་ཡུལ་དུ་བྱ་རུང་ཆོས་ཅན། རྣམ་པར་འཇོག་བྱེད་
ཁྱོད་ཀྱི་འབྲས་བུ་ཡིན་པར་ཐལ། །ཁྱོད་རྣམ་པར་འཇོག་བྱེད་ཀྱི་རྒྱུ་ཡིན་པའི་ཕྱིར།
ཁྱབ་པ་ཆོས་དེ་མ་ལ་ཁས། མ་གྲུབ་ན། དེ་ཆོས་ཅན། དེར་ཐལ། མཚན་ཉིད་ཡིན་པའི་
ཕྱིར། ཁྱབ་སྟེ། རྣམ་པར་འཇོག་བྱེད་ཀྱི་རྒྱུ་དང་མཚན་ཉིད་གཉིས་དོན་གཅིག་ཡིན་པའི་
ཕྱིར། རྩ་བར་འདོད་ན། བློའི་ཡུལ་དུ་བྱ་རུང་ཆོས་ཅན། རྣམ་པར་འཇོག་བྱེད་ཁྱོད་ཀྱི་
འབྲས་བུ་མ་ཡིན་པར་ཐལ། །ཁྱོད་ཀྱི་འབྲས་བུ་མེད་པའི་ཕྱིར་ཏེ། ཁྱོད་རྟག་པ་ཡིན་
པའི་ཕྱིར། ཁ་ཅིག་ན་རེ། ཁྱོད་ཆོས་དེའི་འབྲས་བུ་ཡིན་ན། ཆོས་དེ་ཁྱོད་ཀྱི་རྒྱུ་ཡིན་
པས་ཁྱབ་ཟེར་ན། ཤེས་བྱ་ཆོས་ཅན། རྣམ་པར་བཞག་བྱ་ཁྱོད་ཀྱི་རྒྱུ་ཡིན་པར་ཐལ།
ཁྱོད་རྣམ་པར་བཞག་བྱའི་འབྲས་བུ་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས། མ་
གྲུབ་ན། ཤེས་བྱ་ཆོས་ཅན། དེར་ཐལ། མཚོན་བྱ་ཡིན་པའི་ཕྱིར། ཁྱབ་སྟེ། རྣམ་པར་
བཞག་བྱའི་འབྲས་བུ་དང་མཚོན་བྱ་གཉིས་དོན་གཅིག་ཡིན་པའི་ཕྱིར། རྩ་བར་འདོད་ན།
ཤེས་བྱ་ཆོས་ཅན། རྣམ་པར་བཞག་བྱ་ཁྱོད་ཀྱི་རྒྱུ་མ་ཡིན་པར་ཐལ། ཁྱོད་ཀྱི་རྒྱུ་མེད་
པའི་ཕྱིར་ཏེ། ཁྱོད་རྟག་པ་ཡིན་པའི་ཕྱིར། ཁ་ཅིག་ན་རེ། ཁྱོད་ཆོས་དེ་དང་གཅིག་ཡིན་

ཆོས་དེ་ཁྱོད་དང་གཅིག་ཡིན་ན་ཁྱོད་དང་ཆོས་དེ་གཅིག་ཡིན་པས་ཁྱབ་ཟེར་ན། དེ་
བྱུང་འབྲེལ་ཆོས་ཅན། ཁྱོད་དང་དེ་བྱུང་འབྲེལ་གཅིག་ཡིན་པར་ཐལ། །ཁྱོད་དེ་བྱུང་
འབྲེལ་དང་གཅིག་ཡིན། དེ་བྱུང་འབྲེལ་ཁྱོད་དང་གཅིག་ཡིན་པའི་ཕྱིར། ཁྱབ་པ་ཆོས་
དེ་མ་ལ་ཁས། རྟགས་སླ། འདོད་ན། དེ་བྱུང་འབྲེལ་ཆོས་ཅན། ཁྱོད་དང་དེ་བྱུང་འབྲེལ་
གཅིག་མ་ཡིན་པར་ཐལ། །ཁྱོད་དང་དེ་བྱུང་འབྲེལ་མེད་པའི་ཕྱིར་ཏེ། ཁྱོད་རྟག་པ་ཡིན་
པའི་ཕྱིར་ཏེ། ཁྱོད་རྫས་སུ་མ་གྲུབ་པའི་ཕྱིར། མ་གྲུབ་ན། དེར་ཐལ། འབྲེལ་པ་རྫས་སུ་
མ་གྲུབ་པའི་ཕྱིར་ཏེ། འབྲེལ་པ་རྟོག་པས་སྒྲོ་བཏགས་ཙམ་དུ་གྲུབ་པའི་ཆོས་ཡིན་པའི་
ཕྱིར། ཁ་ཅིག་ན་རེ། ཁྱོད་ཆོས་དེ་དང་ཐ་དད་ཆོས་དེ་ཁྱོད་དང་ཐ་དད་ཡིན་ན། ཁྱོད་
དང་ཆོས་དེ་ཕན་ཚུན་ཐ་དད་ཡིན་པས་ཁྱབ་ཟེར་ན། དངོས་མེད་ཆོས་ཅན། ཁྱོད་དང་
རྫས་གཅིག་ཕན་ཚུན་ཐ་དད་ཡིན་པར་ཐལ། །ཁྱོད་རྫས་གཅིག་དང་ཐ་དད་རྫས་གཅིག་
ཁྱོད་དང་ཐ་དད་ཡིན་པའི་ཕྱིར། ཁྱབ་པ་ཆོས་དེ་མ་ལ་ཁས། རྟགས་སླ། འདོད་ན།
དངོས་མེད་དང་རྫས་གཅིག་ཡོད་པར་ཐལ། །དངོས་མེད་དང་རྫས་གཅིག་ཕན་ཚུན་ཐ་
དད་ཡིན་པའི་ཕྱིར། རྟགས་ཁས། འདོད་ན། དངོས་མེད་ཆོས་ཅན། ཁྱོད་དང་རྫས་
གཅིག་མེད་པར་ཐལ། རྟག་པ་ཡིན་པའི་ཕྱིར། ༈ གསུམ་པ་གཅིག་དང་ཐ་དད་ཀྱི་རྣམ་
གཞག་བཤད་པ་ལ་གསུམ། ཤེས་བྱེད་ཀྱི་ཁུངས་དགོད་པ། གཅིག་གི་རང་བཞིན་བཤད་
པ། ཐ་དད་ཀྱི་རང་བཞིན་བཤད་པའོ། །དང་པོ་ནི།
གཅིག་དང་ཐ་དད་རྣམ་འགྲེལ་ལས། །དེ་ཕྱིར་གང་དང་གང་ལས་དོན། །
ལྡོག་པ་དེ་ཡི་ཞེས་སོགས་གསུངས།
ཞེས་པ་སྟེ། དོན་ནི། གཅིག་དང་ཐ་དད་ཀྱི་རྣམ་གཞག་བཤད་པ་ནི་འདི་ལྟ་སྟེ།
རྣམ་འགྲེལ་རང་དོན་ལེའུ་ལས་གསུངས་པའི་དོན་སྒྲ་དེ་རང་དང་རིགས་མཐུན་པ་དང་
རིགས་མི་མཐུན་པ་ཀུན་ལས་ལྡོག་པ་དེའི་ཕྱིར། ལོག་ས་གང་དང་གང་ལས་དོན་དེ་

ལྡོག་པ་དེ་ཡི་རྒྱུ་མཚན་ཅན་གྱི་དངོས་པོ་དེ་རང་རྒྱུ་ལས་སྐྱེས་པའི་རྒྱུ་མཚན་གྱིས་བྱས་
པ་མི་རྟག་པ་ཞེས་སོགས་ཀྱི་རིགས་དུ་མ་དབྱེར་རུང་བར་གསུངས་སོ། །གཉིས་པ་
གཅིག་གི་རང་བཞིན་བཤད་པ་ནི།
དོན་སྤྱི་གཅིག་འཆར་གཅིག་གི་དོན། །སྒྲས་བརྗོད་སྒོ་ནས་རང་ལྡོག་དང་།
ངོ་བོ་གཅིག་དང་རིགས་གཅིག་གསུམ། །ཆོས་ཀུན་རང་རང་རང་ལྡོག་དང་། །
ངོ་བདག་རང་བཞིན་གསུམ་དོན་གཅིག །རིགས་ལ་རྫས་རིགས་ལྡོག་རིགས་གཉིས། །
ཉེར་ལེན་གཅིག་སྐྱེས་རྫས་རིགས་གཅིག །བེམ་ཤེས་ལྡན་མིན་འདུ་བྱེད་དུ། །
གྱུར་པའི་རྫས་རིགས་རྣམ་པ་གསུམ། །སྒྲུབ་དང་དགག་གྱུར་ལྡོག་རིགས་གཉིས། །
མཐོང་ཙམ་ཉིད་ནས་འདི་དང་འདི། །འདྲའོ་སྙམ་པ་སྒྲུབ་རིགས་གཅིག །
དེ་ལ་བེམ་ཤེས་ལྡན་མིན་ནི། །འདུ་བྱེད་དུ་གྱུར་ལྡོག་རིགས་གསུམ། །
དགག་བྱ་རིགས་གཅིག་བཀག་ཙམ་ནི། །དགག་པར་གྱུར་པའི་ལྡོག་རིགས་གཅིག །
ཅེས་པ་སྟེ། དོན་ནི། དོན་སྤྱི་གཅིག་ཏུ་འཆར་རུང་གི་ཆོས་སུ་དམིགས་པ་ཆོས་
ཅན། གཅིག་གི་དོན་ཡིན་ཏེ། གཅིག་གི་མཚན་ཉིད་ཡིན་པའི་ཕྱིར། གཅིག་ལ་སྒྲས་
བརྗོད་རིགས་ཀྱི་སྒོ་ནས་དབྱེ་ན། རང་ལྡོག་གཅིག་དང༌། ངོ་བོ་གཅིག་དང༌། རིགས་
གཅིག་དང་གསུམ་ཡོད། གཟུགས་ལ་སོགས་པའི་ཆོས་ཀུན་རང་རང་གི་རང་ལྡོག་ཡིན་
ཏེ། གཞི་གྲུབ་ན་ཁྱོད་ཁྱོད་ཀྱི་རང་ལྡོག་ཡིན་པས་ཁྱབ་པའི་ཕྱིར་དང༌། རང་ལྡོག་སོ་སོ་
བ་མ་ཡིན་པའི་ཆོས། རང་ལྡོག་གཅིག་གི་མཚན་ཉིད་ཡིན་པའི་ཕྱིར། མཚན་གཞི་ནི།
བྱས་པ་དང་བྱས་པ་གཉིས་ལྟ་བུའོ། །ངོ་བོ་སོ་སོ་བ་མ་ཡིན་པའི་ཆོས། ངོ་བོ་གཅིག་གི་
མཚན་ཉིད། ངོ་བོ་གཅིག །བདག་ཉིད་གཅིག། རང་བཞིན་གཅིག་གསུམ་དོན་
གཅིག །མཚན་གཞི་ནི། བུམ་པ་དང་ཤེས་བྱ་ལྟ་བུའོ། །རྫས་ཀྱི་སྒོ་ནས་སོ་སོ་བ་མ་
ཡིན་པར་སྐྱེས་པའི་ཆོས། རྫས་གཅིག་གི་མཚན་ཉིད། མཚན་གཞི་ནི། བྱས་པ་དང་མི་

རྟག་པ་གཉིས་ལྟ་བུ། བྱས་པ་དང་མི་རྟག་གཉིས་ཆོས་ཅན། རྫས་གཅིག་ཡིན་པར་ཐལ།
གྲུབ་བདེ་རྫས་གཅིག་ཡིན་པའི་ཕྱིར། སྐྱེ་འཇིག་གནས་གསུམ་དུས་མཉམ་པའི་དངོས་
པོ་དེ། གྲུབ་བདེ་གཅིག་གི་མཚན་ཉིད། མཚན་གཞི་ནི། བུ་རམ་གྱི་ཁ་དོག་དང་བུ་རམ་
གྱི་དྲི་གཉིས་ལྟ་བུ། དེ་གཉིས་གྲུབ་བདེ་གཅིག་ཡིན་ཡང་གྲུབ་བདེ་རྫས་གཅིག་མ་ཡིན་
ནོ། །བུ་རམ་ཆོས་ཅན། ཁྱོད་ཀྱི་ཁ་དོག་དང་ཁྱོད་ཀྱི་དྲི་གཉིས་སྐྱེ་འཇིག་གནས་གསུམ་
དུས་མཉམ་པ་ཡིན་པར་ཐལ། །རྡུལ་རྫས་བརྒྱད་འདུས་ཀྱི་གོང་བུ་ཡིན་པའི་ཕྱིར། རྡུལ་
རྫས་བརྒྱད་ཡོད་དེ། སྒྲ་མ་གཏོགས་པའི་གཟུགས་རྡུལ། དྲི་རྡུལ། རོ་རྡུལ། རེག་རྡུལ།
ས་རྡུལ། ཆུ་རྡུལ། མེ་རྡུལ། རླུང་རྡུལ་དང་བརྒྱད་པོ་དེ་དེ་ཡིན་པའི་ཕྱིར་ཏེ། མཛོད་
ལས། སྒྲ་མེད་ཕྲ་རབ་རྡུལ་རྫས་བརྒྱད། །ཅེས་གསུངས་པའི་ཕྱིར། བུ་རམ་གྱི་ཁ་དོག་
དང་དྲི་གཉིས་ཆོས་ཅན། གྲུབ་བདེ་རྫས་གཅིག་མ་ཡིན་པར་ཐལ། རྫས་གཅིག་མ་ཡིན་
པའི་ཕྱིར་ཏེ། རྫས་ཐ་དད་ཡིན་པའི་ཕྱིར། མ་གྲུབ་ན། བུ་རམ་ཆོས་ཅན། ཁྱོད་ཀྱི་ཁ་
དོག་དང་ཁྱོད་ཀྱི་དྲི་རྫས་ཐ་དད་ཡིན་པར་ཐལ། ཁྱོད་རྡུལ་རྫས་བརྒྱད་འདུས་ཀྱི་གོང་བུ་
ཡིན་པའི་ཕྱིར། རིགས་སོ་སོ་བ་མ་ཡིན་པའི་ཆོས། རིགས་གཅིག་གི་མཚན་ཉིད།
རིགས་གཅིག་ལ་དབྱེ་ན། རྫས་རིགས་གཅིག་དང༌། ལྡོག་རིགས་གཅིག་གཉིས། རང་
གི་དངོས་ཀྱི་ཉེར་ལེན་གཅིག་ལས་སྐྱེས་པའི་ཐ་དད་པའི་འདུ་བྱས། རྫས་རིགས་གཅིག་
གི་མཚན་ཉིད་ཡིན་ཏེ། སྡེ་བདུན་ཡིད་ཀྱི་མུན་སེལ་ལས། རྫས་རིགས་མཐུན་པ་སོགས་
སུ་འཇོག་པ་ནི། ཉེར་ལེན་གཅིག་ལས་སྐྱེས་པས་འཇོག་པ་ཡིན་པས། ཞེས་གསུངས་
པས་སོ། །དེ་ལ་དབྱེ་ན། བེམ་པོར་གྱུར་པའི་རྫས་རིགས་གཅིག །ཤེས་པར་གྱུར་པའི་
རྫས་རིགས་གཅིག །ལྡན་མིན་འདུ་བྱེད་དུ་གྱུར་པའི་རྫས་རིགས་གཅིག་དང་རྣམ་པ་
གསུམ་ཡོད་དོ། །དང་པོ་ནི། རང་གི་དངོས་ཀྱི་ཉེར་ལེན་འཇིམ་པ་གཅིག་ལས་སྐྱེས་
པའི་རྫ་བུམ་ཆེ་ཆུང་གཉིས་ལྟ་བུ། །གཉིས་པ་ནི། རང་གི་དངོས་ཀྱི་ཉེར་ལེན་གཅིག་

ལས་སྐྱེས་པའི་རྣམ་ཤེས་ཐ་དད་པ་གཉིས་ལྟ་བུ། །གསུམ་པ་ནི། རང་གི་དངོས་ཀྱི་ཉེར་
ལེན་གཅིག་ལས་སྐྱེས་པའི་སྒྲའི་བྱས་པ་དང་སྒྲའི་མི་རྟག་པ་གཉིས་ལྟ་བུའོ། །ལྡོག་
རིགས་སོ་སོ་བ་མ་ཡིན་པའི་ཆོས། ལྡོག་རིགས་གཅིག་གི་མཚན་ཉིད། དེ་ལ་དབྱེ་ན།
སྒྲུབ་པར་གྱུར་པའི་ལྡོག་པ་རིགས་གཅིག་དང༌། དགག་པར་གྱུར་པའི་ལྡོག་པ་རིགས་
གཅིག་གཉིས། གང་ཟག་གང་དང་གང་གིས་ཡིད་གཏད་པས་མཐོང་ཙམ་ཉིད་ནས་འདི་
དང་འདི་འདྲའོ་སྙམ་པའི་བློ་ངང་གིས་སྐྱེད་ནུས་པའི་ཆོས། སྒྲུབ་པར་གྱུར་པའི་ལྡོག་པ་
རིགས་གཅིག་གི་མཚན་ཉིད། དེ་ལྟར་ཡིན་ཏེ། ཚད་མ་ཡིད་ཀྱི་མུན་སེལ་ལས། ཆོས་
དེ་གཉིས་བརྡ་ལ་བྱང་བ་དང་མ་བྱང་བའི་སྐྱེས་བུ་གང་གིས་མཐོང་ཡང་ཡིད་གཏད་པའི་
ཚུལ་གྱིས་མཐོང་ཙམ་ཉིད་ནས་འདྲ་བར་འཛིན་པའི་བློ་ངང་གི་སྐྱེ་བར་འགྱུར་བའི་ཆོས་
དེ་གཉིས་ལ་རིགས་གཅིག་པ་ཞེས་བྱ་ལ། །ཞེས་གསུངས་པས་སོ། །དེ་ལ་དབྱེ་ན།
བེམ་པོར་གྱུར་པའི་སྒྲུབ་པར་གྱུར་པའི་ལྡོག་རིགས་གཅིག །ཤེས་པར་གྱུར་པའི་སྒྲུབ་
པར་གྱུར་པའི་ལྡོག་རིགས་གཅིག །ལྡན་མིན་འདུ་བྱེད་དུ་གྱུར་པའི་སྒྲུབ་པར་གྱུར་པའི་
ལྡོག་རིགས་གཅིག་དང་གསུམ། དང་པོ་ནི། གསེར་བུམ་དང་ཟངས་བུམ་གཉིས་ལྟ་བུ།
གཉིས་པ་ནི། ལྷས་བྱིན་གྱི་མིག་ཤེས་དང་མཆོད་སྦྱིན་གྱི་མིག་ཤེས་གཉིས་ལྟ་བུ། །
གསུམ་པ་ནི། སྒྲའི་བྱས་པ་དང་བུམ་པའི་བྱས་པ་གཉིས་ལྟ་བུའོ། །དགག་བྱ་རིགས་
གཅིག་བཀག་ཙམ་གྱི་ཐ་དད་པའི་སེལ་བར་དམིགས་པ་དེ་ནི། དགག་པར་གྱུར་པའི་
ལྡོག་རིགས་གཅིག་གི་མཚན་ཉིད་ཡིན་ཏེ། ཚད་མ་ཡིད་ཀྱི་མུན་སེལ་ལས། དངོས་པོ་
མེད་པ་དགག་པ་རྣམས་ཀྱི་རིགས་གཅིག་མི་གཅིག་ནི། དགག་བྱ་རིགས་གཅིག་མི་
གཅིག་གི་སྒོ་ནས་འཇོག་པ་ཡིན་ཏེ། ཞེས་གསུངས་པས་སོ། །མཚན་གཞི་ནི། གསེར་
བུམ་མ་ཡིན་པ་དང་ཟངས་བུམ་མ་ཡིན་པ་གཉིས་ལྟ་བུ། དེ་གཉིས་ཆོས་ཅན། དགག་བྱ་
རིགས་གཅིག་བཀག་ཙམ་གྱི་ཐ་དད་པའི་སེལ་བ་ཡིན་པར་ཐལ། དགག་བྱ་རིགས་

གཅིག་བཀག་ཙམ་ཡིན་པ་གང་ཞིག །ཐ་དད་པའི་སེལ་བ་ཡིན་པའི་ཕྱིར། དང་པོ་གྲུབ་
སྟེ། སྔ་མས་གསེར་བུམ་དང་ཕྱི་མས་ཟངས་བུམ་བཀག་པ་གང་ཞིག །གསེར་བུམ་དང་
ཟངས་བུམ་གཉིས་རིགས་གཅིག་ཡིན་པའི་ཕྱིར། གཉིས་པ་མ་གྲུབ་ན། དེ་གཉིས་ཆོས་
ཅན། ཐ་དད་པའི་སེལ་བ་ཡིན་པར་ཐལ། །ཐ་དད་གང་ཞིག །སེལ་བ་ཡིན་པའི་ཕྱིར།
ཁ་ཅིག་ན་རེ། ཤེས་བྱ་དང་རྟག་པ་གཉིས་ཆོས་ཅན། རྫས་གཅིག་ཡིན་པར་ཐལ། ངོ་བོ་
གཅིག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་གཉིས་ཆོས་ཅན། དེར་ཐལ།
བདག་ཉིད་གཅིག་ཡིན་པའི་ཕྱིར། མ་གྲུབ་ན། དེར་ཐལ། ཤེས་བྱ་རྟག་པ་དང་བདག་
ཉིད་གཅིག་ཡིན་པ་གང་ཞིག །རྟག་པ་ཤེས་བྱ་དང་བདག་ཉིད་གཅིག་ཡིན་པའི་ཕྱིར།
དང་པོ་མ་གྲུབ་ན། ཤེས་བྱ་ཆོས་ཅན། རྟག་པ་དང་བདག་ཉིད་གཅིག་ཡིན་པར་ཐལ།
རྟག་པ་ཡིན་པའི་ཕྱིར། གཉིས་པ་མ་གྲུབ་ན། རྟག་པ་ཆོས་ཅན། ཤེས་བྱ་དང་བདག་ཉིད་
གཅིག་ཡིན་པར་ཐལ། ཤེས་བྱ་ཡིན་པའི་ཕྱིར། རྩ་བར་འདོད་ན། ཤེས་བྱ་དང་རྟག་པ་
གཉིས་ཆོས་ཅན། རྫས་གཅིག་མ་ཡིན་པར་ཐལ། རྫས་མ་ཡིན་པའི་ཕྱིར་ཏེ། དངོས་པོ་
མ་ཡིན་པའི་ཕྱིར། ཁོ་ན་རེ། ཤེས་བྱ་དང་རྟག་པ་གཉིས་ཆོས་ཅན། རྫས་གཅིག་ཡིན་
པར་ཐལ། དངོས་པོ་གཅིག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་གཉིས་
ཆོས་ཅན། དེར་ཐལ། བྱས་པ་གཅིག་ཡིན་པའི་ཕྱིར་ཏེ། བྱས་པ་ཡོད་པ་གང་ཞིག །ཐ་
དད་མ་ཡིན་པའི་ཕྱིར། ཁ་ཅིག་ན་རེ། རིགས་གཅིག་ཡིན་ན། རྫས་རིགས་གཅིག་ཡིན་
པས་ཁྱབ་ཟེར་ན། ཆུ་དང་འོ་མ་གཉིས་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་
གཉིས་ཆོས་ཅན། རིགས་གཅིག་ཡིན་པར་ཐལ། ཐར་ལམ་གསལ་བྱེད་ལས། ཆུ་དང་
འོ་མ་གཉིས་ཀའང་ཆོས་ཅན། རིགས་གཅིག་པ་ཉིད་ཡིན་ཏེ། ཞེས་གསུངས་པའི་ཕྱིར།
རྩ་བར་འདོད་ན། དེ་གཉིས་ཆོས་ཅན། རྫས་རིགས་གཅིག་མ་ཡིན་པར་ཐལ། རང་གི་
དངོས་ཀྱི་ཉེར་ལེན་སོ་སོ་ལས་སྐྱེས་པའི་འདུས་བྱས་ཡིན་པའི་ཕྱིར་ཏེ། ཆུའི་ཉེར་ལེན་

དང་འོ་མའི་ཉེར་ལེན་སོ་སོ་ནས་ཡོད་པའི་ཕྱིར། མ་གྲུབ་ན། དེར་ཐལ། དེ་གཉིས་རྫས་
སོ་སོ་བ་ཡིན་པའི་ཕྱིར་ཏེ། རྣམ་འགྲེལ་ལས། ཐ་དད་གཤེར་ཉིད་ཇི་ལྟར་ཡིན། །རང་
རང་ངོ་བོ་ལ་གནས་ཕྱིར། །ཞེས་གསུངས་པའི་ཕྱིར། །ཁོ་ན་རེ། ཆུ་དང་འོ་མ་གཉིས་
ཆོས་ཅན། སྒྲུབ་པར་གྱུར་པའི་ལྡོག་རིགས་གཅིག་ཡིན་པར་ཐལ། རིགས་གཅིག་གང་
ཞིག །དགག་པར་གྱུར་པའི་ལྡོག་རིགས་གཅིག་མ་ཡིན་པའི་ཕྱིར། ཟེར་ན་མ་ཁྱབ།
འདོད་ན། དེ་གཉིས་ཆོས་ཅན། དེ་མ་ཡིན་པར་ཐལ། གང་ཟག་གང་དང་གང་གིས་ཡིད་
གཏད་པས་མཐོང་ཙམ་ཉིད་ནས་འདི་དང་འདི་འདྲའོ་སྙམ་པའི་བློ་ངང་གིས་སྐྱེད་ནུས་
པའི་ཆོས་མ་ཡིན་པའི་ཕྱིར་ཏེ། མཐོང་ཙམ་ཉིད་ནས་ཆུ་དང་འོ་མ་གཉིས་འདྲའོ་སྙམ་
པའི་བློ་ངང་གིས་སྐྱེས་པ་མེད་པའི་ཕྱིར། ཁོ་ན་རེ། ཆུ་དང་འོ་མ་གཉིས་ཆོས་ཅན།
འདྲ་བ་ཡིན་པར་ཐལ། རིགས་འདྲ་བ་ཡིན་པའི་ཕྱིར། ཟེར་ན་མ་ཁྱཔ། མ་གྲུབ་ན། དེ་
གཉིས་ཆོས་ཅན། རིགས་འདྲ་བ་ཡིན་པར་ཐལ། བློ་མ་འཁྲུལ་བ་ལ་གཤེར་བར་ཐ་དད་
མ་ཡིན་པར་སྣང་བའི་ཕྱིར་ཏེ། རྣམ་འགྲེལ་ལས། དེ་ཡི་རང་བཞིན་ཅན་གྱི་བློ། ཐ་དད་
མེད་ཕྱིར་གཅིག་ཅེས་བརྗོད། །ཅེས་གསུངས་པའི་ཕྱིར། དེས་ན། རིགས་འདྲ་བ་དང༌།
རིགས་མཐུན་པ་དང༌། རིགས་གཅིག་པ་གསུམ་དོན་གཅིག་གོ །ཁ་ཅིག་ན་རེ། བ་ལང་
དཀར་ཟལ་དང་བ་ལང་ནག་སྒུར་གཉིས་ཆོས་ཅན། ངོ་བོ་གཅིག་ཡིན་པར་ཐལ། །
རིགས་གཅིག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། བ་ལང་དཀར་ཟལ་དང་བ་
ལང་ནག་སྒུར་གཉིས་ཆོས་ཅན། དེར་ཐལ། ལྡོག་པ་རིགས་གཅིག་ཡིན་པའི་ཕྱིར། མ་
གྲུབ་ན། དེ་གཉིས་ཆོས་ཅན། དེར་ཐལ། སྒྲབ་པར་གྱུར་པའི་ལྡོག་པ་རིགས་གཅིག་
ཡིན་པའི་ཕྱིར། མ་གྲུབ་ན། དེ་གཉིས་ཆོས་ཅན། དེར་ཐལ། གང་ཟག་གང་དང་གང་གི་
ཡིད་གཏད་པས་མཐོང་ཙམ་ཉིད་ནས་འདི་དང་འདི་འདྲའོ་སྙམ་པའི་བློ་ངང་གིས་སྐྱེད་
ནུས་པའི་ཆོས་ཡིན་པའི་ཕྱིར། མ་གྲུབ་ན། དེ་གཉིས་ཆོས་ཅན། དེར་ཐལ། མཐོང་

ཙམ་ཉིད་ནས་འདི་དང་འདི་ནོག་སོགས་འདུས་པའི་གོང་བུའོ་སྙམ་པའི་བློ་ངང་གིས་སྐྱེས་
པའི་ཕྱིར་ཏེ། ཚད་མ་ཡིད་ཀྱི་མུན་སེལ་ལས། དཀར་ཟལ་དང་ནག་སྒུར་ནོག་སོགས་
དང་ལྡན་པ་རྣམས་བྱིས་པ་ནས་མཁས་པའི་བར་གྱི་བློ་ལྷན་སྐྱེས་ལ་རིགས་གཅིག་པར་
སྣང་བ་མྱོང་བས་གྲུབ་པའི་ཕྱིར་རོ། །ཞེས་གསུངས་པའི་ཕྱིར། རྩ་བར་འདོད་ན། དེ་
གཉིས་ཆོས་ཅན། ངོ་བོ་གཅིག་མ་ཡིན་པར་ཐལ། ངོ་བོ་ཐ་དད་ཡིན་པའི་ཕྱིར་ཏེ།
བདག་ཉིད་ཐ་དད་ཡིན་པའི་ཕྱིར། མ་གྲུབ་ན། དེ་གཉིས་ཆོས་ཅན། དེར་ཐལ། ཕན་ཚུན་
འབྲེལ་མེད་དོན་གཞན་ཡིན་པའི་ཕྱིར། ཁ་ཅིག་ན་རེ། བུམ་པ་ཆོས་ཅན། ཐ་དད་ཡིན་
པར་ཐལ། རྫས་གཅིག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། བུམ་པ་ཆོས་ཅན།
རྫས་གཅིག་ཡིན་པར་ཐལ། དངོས་པོ་གང་ཞིག །རྫས་ཐ་དད་མ་ཡིན་པའི་ཕྱིར། ཁྱབ
སྟེ། དངོས་པོ་ཡིན་ན། རྫས་གཅིག་དང་རྫས་ཐ་དད་གང་རུང་ཡིན་དགོས་པའི་ཕྱིར་ཏེ།
རྫས་གཅིག་དང་རྫས་ཐ་དད་གང་རུང་མ་ཡིན་པའི་དངོས་པོ་མེད་པའི་ཕྱིར་ཏེ། རྣམ་
འགྲེལ་ལས། འདི་ལས་གཞན་དངོས་ཡོད་མ་ཡིན། ཞེས་གསུངས་པའི་ཕྱིར། རྩ་བར་
འདོད་ན། བུམ་པ་ཆོས་ཅན། ཐ་དད་མ་ཡིན་པར་ཐལ། །གཅིག་ཡིན་པའི་ཕྱིར། ཁོ་ན་
རེ། ཤ་པ་དང་ཤུག་པ་གཉིས་ཆོས་ཅན། རྫས་གཅིག་ཡིན་པར་ཐལ། རིགས་གཅིག་
ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཤ་ཤུག་གཉིས་པོ་དེ་རིགས་གཅིག་ལ་
རྫས་ཐ་དད་ཡིན་པའི་ཕྱིར་ཏེ། རྣམ་འགྲེལ་ལས། ཐ་དད་ཀྱང་གང་དངོས་བརྗོད་ཀྱི།
ཞེས་གསུངས་པའི་ཕྱིར། འདོད་མི་ནུས་སོ། །ཁ་ཅིག་ན་རེ། ཁྱོད་དང་གཅིག་ལ་མུ་
བཞི་ཡོད་པ་གང་ཞིག །ཁྱོད་དང་ཐ་དད་ལ་མུ་བཞི་ཡོད་ན། ཁྱོད་དང་དངོས་པོ་ལ་མུ་
བཞི་ཡོད་པས་ཁྱབ་ཟེར་ན། ཀ་བ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དང་
པོ་མ་གྲུབ་ན། ཀ་བ་ཆོས་ཅན། ཁྱོད་དང་གཅིག་ལ་མུ་བཞི་ཡོད་པར་ཐལ། ཁྱོད་ཡིན་ལ་
གཅིག་མ་ཡིན་པའི་མུ། གཅིག་ཡིན་ལ་ཁྱོད་མ་ཡིན་པའི་མུ། གཉིས་ཀ་ཡིན་པའི་མུ།

གཉིས་ཀ་མ་ཡིན་པའི་མུ་དང་བཞི་ཡོད་པའི་ཕྱིར། དང་པོ་ཡོད་དེ། ཙན་དན་གྱི་ཀ་བ་
དང་ཤུག་པའི་ཀ་བ་གཉིས་པོ་དེ་དེ་ཡིན་པའི་ཕྱིར། གཉིས་པ་ཡོད་དེ། གསེར་བུམ་དེ་
དེ་ཡིན་པའི་ཕྱིར། གསུམ་པ་ཡོད་དེ། ལྗོན་ཤིང་གི་ཀ་བ་དེ་དེ་ཡིན་པའི་ཕྱིར། བཞི་པ་
ཡོད་དེ། རྟ་བོང་གཉིས་པོ་དེ་དེ་ཡིན་པའི་ཕྱིར། གཉིས་པ་མ་གྲུབ་ན། ཀ་བ་ཆོས་ཅན།
ཁྱོད་དང་ཐ་དད་གཉིས་ལ་མུ་བཞི་ཡོད་པར་ཐལ། ཁྱོད་ཡིན་ལ་ཐ་དད་མ་ཡིན་པའི་མུ།
ཐ་དད་ཡིན་ལ་ཁྱོད་མ་ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་
དང་བཞི་ཡོད་པའི་ཕྱིར། དང་པོ་ཡོད་དེ། ཙན་དན་གྱི་ཀ་བ་དེ་དེ་ཡིན་པའི་ཕྱིར།
གཉིས་པ་ཡོད་དེ། གསེར་བུམ་ཟངས་བུམ་གཉིས་པོ་དེ་དེ་ཡིན་པའི་ཕྱིར། གསུམ་པ་
ཡོད་དེ། ཤུག་པའི་ཀ་བ་དང་ལྗོན་ཤིང་གི་ཀ་བ་གཉིས་པོ་དེ་དེ་ཡིན་པའི་ཕྱིར། བཞི་བ་
ཡོད་དེ། གཟུགས་དེ་དེ་ཡིན་པའི་ཕྱིར། རྩ་བར་འདོད་ན། ཀ་བ་ཆོས་ཅན། ཁྱོད་དང་
དངོས་པོ་གཉིས་ལ་མུ་བཞི་མེད་པར་ཐལ། ཁྱོད་ཡིན་ལ་དངོས་པོ་མ་ཡིན་པའི་མུ་མེད་
པའི་ཕྱིར་ཏེ། ཁྱོད་ཡིན་ན། དངོས་པོ་ཡིན་པས་ཁྱབ་པའི་ཕྱིར། ཁོ་ན་རེ། རྟ་དང་བ་
ལང་གཉིས་ཆོས་ཅན། རིགས་གཅིག་ཡིན་པར་ཐལ། ཤེས་བྱར་རིགས་གཅིག་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དེ་གཉིས་ཆོས་ཅན། དེར་ཐལ། ངོ་བོ་ཐ་དད་
ཡིན་པའི་ཕྱིར། འདོད་ན། རྟ་དང་བ་ལང་གཉིས་ཆོས་ཅན། རིགས་གཅིག་མ་ཡིན་པར་
ཐལ། རིགས་ཐ་དད་ཡིན་པའི་ཕྱིར་ཏེ། རིགས་མི་མཐུན་པ་ཡིན་པའི་ཕྱིར་ཏེ། རིགས་
མི་འདྲ་བ་ཡིན་པའི་ཕྱིར། ཁོ་ན་རེ། ཉེར་ལེན་ནས་རྡོག་གཅིག་ལས་སྐྱེས་པའི་ནས་
འབྲུ་ཆེ་ཆུང་གཉིས་ཆོས་ཅན། རྫས་གཅིག་ཡིན་པར་ཐལ། །རྫས་རིགས་གཅིག་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དེ་གཉིས་ཆོས་ཅན། རྫས་རིགས་གཅིག་ཡིན་
པར་ཐལ། རང་གི་དངོས་ཀྱི་ཉེར་ལེན་གཅིག་ལས་སྐྱེས་པའི་ཐ་དད་པའི་འདུས་བྱས་
ཡིན་པའི་ཕྱིར། ཁྱབ་སྟེ། རྫས་རིགས་གཅིག་མི་གཅིག་ཉེར་ལེན་གཅིག་མི་གཅིག་ལ་

བྱེད་དགོས་པའི་ཕྱིར། རྩ་བར་འདོད་ན། དེ་གཉིས་ཆོས་ཅན། རྫས་གཅིག་མ་ཡིན་པར་
ཐལ། རྫས་ཐ་དད་ཡིན་པའི་ཕྱིར་ཏེ། ངོ་བོ་ཐ་དད་ཡིན་པའི་ཕྱིར་ཏེ། འགལ་བ་ཡིན་
པའི་ཕྱིར། གསུམ་པ་ཐ་དད་ཀྱི་རང་བཞིན་བཤད་པ་ནི།
ཐ་དད་འཆར་རུང་ཐ་དད་དོན། །རང་ལྡོག་ངོ་རིགས་ཐ་དད་གསུམ། །
རང་ལྡོག་ཐ་དད་ཐ་དད་གཅིག །ངོ་རང་བདག་ཉིད་ཐ་དད་གཅིག །
རིགས་ཐ་མི་མཐུན་རིགས་མི་འདྲ། །རིགས་མི་གཅིག་རྣམས་དོན་གཅིག་གོ །
ཞེས་པ་སྟེ། དོན་ནི། དོན་སྤི་ཐ་དད་དུ་འཆར་རུང་གི་ཆོས་སུ་དམིགས་པ་ཆོས་
ཅན། ཐ་དད་ཀྱི་མཚན་ཉིད་ཡིན་ཏེ། དེའི་དོན་དང་འཇོག་བྱེད་ཡིན་པའི་ཕྱིར། དེ་ལ་
དབྱེ་ན། རང་ལྡོག་ཐ་དད་། ངོ་བོ་ཐ་དད་། རིགས་ཐ་དད་དང་གསུམ། རང་ལྡོག་སོ་སོ་
བའི་ཆོས། རང་ལྡོག་ཐ་དད་ཀྱི་མཚན་ཉིད། མཚན་གཞི་ནི། ཀ་བུམ་གཉིས་ལྟ་བུ།
རང་ལྡོག་ཐ་དད་ཡིན་ན། ཐ་དད་ཡིན་པས་ཁྱབ་སྟེ། རང་ལྡོག་ཐ་དད་དང་ཐ་དད་གཉིས་
དོན་གཅིག་ཡིན་པའི་ཕྱིར། །ངོ་བོ་སོ་སོ་བའི་ཆོས། ངོ་བོ་ཐ་དད་ཀྱི་མཚན་ཉིད།
མཚན་གཞི་ནི། བེམ་པོ་དང་ཤེས་པ་གཉིས་ལྟ་བུ། ངོ་བོ་ཐ་དད། རང་བཞིན་ཐ་དད།
བདག་ཉིད་ཐ་དད་གསུམ་དོན་གཅིག །རིགས་སོ་སོ་བའི་ཆོས། རིགས་ཐ་དད་ཀྱི་
མཚན་ཉིད། མཚན་གཞི་ནི་བྱ་དང་རི་དྭགས་གཉིས་ལྟ་བུ། རིགས་ཐ་དད། རིགས་མི་
མཐུན་པ། རིགས་མི་འདྲ་བ། རིགས་མི་གཅིག་པ་རྣམས་དོན་གཅིག་གོ །རིགས་མི་
འདྲ་བ་ལ་དབྱེ་ན། རྫས་རིགས་མི་འདྲ་བ་དང༌། ལྡོག་རིགས་མི་འདྲ་བ་གཉིས། དང་པོ་
ནི། གཟུགས་དང་སྒྲ་གཉིས་ལྟ་བུ། གཉིས་པ་ནི། ཁྱི་དང་ཕག་པ་གཉིས་ལྟ་བུའོ། །ཁོ་
ན་རེ། གསེར་བུམ་ཟངས་བུམ་གཉིས་ཆོས་ཅན། རིགས་ཐ་དད་ཡིན་པར་ཐལ། རྫས་
རིགས་ཐ་དད་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་གཉིས་ཆོས་ཅན། དེར་
ཐལ། རང་གི་ཉེར་ལེན་སོ་སོ་ལས་སྐྱེས་པའི་ཕྱིར་ཏེ། གསེར་བུམ་གསེར་ལས་སྐྱེས་

ཤིང་ཟངས་ལས་མ་སྐྱེས། ཟངས་བུམ་ཟངས་ལས་སྐྱེས་ཤིང་གསེར་ལས་མ་སྐྱེས་པའི་
ཕྱིར། ཁོ་ན་རེ། ཀ་བ་དང་ཐ་དད་ཆོས་ཅན། བུམ་པ་དང་ཐ་དད་ཡིན་པར་ཐལ། བུམ་པ་
དང་སོ་སོ་བའི་ཆོས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཡིན་ན། བུམ་པ་
དང་ཐ་དད་ཡིན་དགོས་པར་ཐལ། ཁྱོད་བུམ་པ་དང་ཐ་དད་ཡིན་པའི་ཕྱིར། ཟེར་ན་མ་
ཁྱབ། འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན།
བུམ་པ་ཆོས་ཅན། བུམ་པ་དང་ཐ་དད་མ་ཡིན་པར་ཐལ། བུམ་པ་དང་གཅིག་ཡིན་པའི་
ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། །ཁྱོད་གཞི་
གྲུབ་པའི་ཕྱིར། ཁ་ཅིག་ན་རེ། བུམ་པ་མེད་པ་དང་ཀ་བ་མེད་པ་གཉིས་རིགས་ཐ་དད་
ཡིན་པར་ཐལ། བུམ་པ་དང་ཀ་བ་གཉིས་རིགས་ཐ་དད་ཡིན་པའི་ཕྱིར། ཟེར་ན་མ་ཁྱབ།
འདོད་ན། བུམ་པ་མེད་པ་དང་ཀ་བ་མེད་པ་གཉིས་ཆོས་ཅན། རིགས་ཐ་དད་མ་ཡིན་
པར་ཐལ། རིགས་གཅིག་ཡིན་པའི་ཕྱིར། མ་གྲུབ་ན། དེ་གཉིས་ཆོས་ཅན། དེར་ཐལ།
དགག་པར་གྱུར་པའི་ལྡོག་པ་རིགས་གཅིག་ཡིན་པའི་ཕྱིར། མ་གྲུབ་ན། དེ་གཉིས་ཆོས་
ཅན། དེར་ཐལ། དགག་བྱ་རིགས་གཅིག་བཀག་ཙམ་གྱི་ཐ་དད་པའི་སེལ་བ་ཡིན་པའི་
ཕྱིར་ཏེ། དགག་བྱ་རིགས་གཅིག་བཀག་ཙམ་ཡིན་པ་གང་ཞིག །ཐ་དད་པའི་སེལ་བ་
ཡིན་པའིཕྱིར། ཕྱི་མ་སླ། དང་པོ་མ་གྲུབ་ན། དེ་གཉིས་ཆོས་ཅན། དགག་བྱ་རིགས་
གཅིག་བཀག་ཙམ་ཡིན་པར་ཐལ། བུམ་པ་མེད་པས་བུམ་པ་ཡོད་པ་བཀག །ཀ་བ་མེད་
པས་ཀ་བ་ཡོད་པ་བཀག་པ་གང་ཞིག །བུམ་པ་ཡོད་པ་དང་ཀ་བ་ཡོད་པ་གཉིས་རིགས་
གཅིག་ཡིན་པའི་ཕྱིར། ཁོ་ན་རེ། བུམ་པ་ཆོས་ཅན། ལྡོག་རིགས་གཅིག་ཡིན་པར་ཐལ།
ལྡོག་པ་གཅིག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། ལྡོག་པ་
གཅིག་ཡིན་པར་ཐལ། གཅིག་ཡིན་པའི་ཕྱིར། རྩ་བར་འདོད་ན། བུམ་པ་ཆོས་ཅན།
ལྡོག་རིགས་གཅིག་མ་ཡིན་པར་ཐལ། ཐ་དད་མ་ཡིན་པའི་ཕྱིར། ཁྱབ་སྟེ། ལྡོག་རིགས་

གཅིག་ཡིན་ན། ཐ་དད་ཡིན་དགོས་པའི་ཕྱིར། ༈ བཞི་པ་དུས་གསུམ་གྱི་རྣམ་གཞག་
བཤད་པ་ལ་གསུམ། ཤེས་བྱེད་ཀྱི་ཁུངས་བསྟན་པ། དུས་གསུམ་གྱི་ངོ་བོ་བཤད་པ།
འདས་པའི་ཁྱད་པར་བསྟན་པའོ། །དང་པོ་ནི།
དུས་གསུམ་རྣམ་གཞག་རྣམ་འགྲེལ་ལས། །འདས་དང་མ་འོངས་ཞེས་སོགས་གསུངས།
དེ་ནི། འདས་དང་མ་འོངས་བརྗོད་བྱ་མིན། །དོན་དང་དེ་ནི་ཟད་ཕྱིར་རོ། །ཞེས་
པ་སྟེ། དོན་ནི། འདས་མ་འོངས་ད་ལྟར་དུས་གསུམ་གྱི་རྣམ་གཞག་བཤད་པ་ནི་འདི་ལྟ་
སྟེ། རྣམ་འགྲེལ་མངོན་སུམ་ལེའུ་ལས། འདས་དང་མ་འོངས་ཞེས་སོགས་ཚིག་རྐང་
གཉིས་གསུངས་པའི་དོན། འདས་པ་དང་མ་འོངས་པའི་དོན་ལ་བརྟེན་པའི་མིང་རང་
མཚན་སྒྲའི་བརྗོད་བྱ་མིན་པར་ཐལ། །དོན་དང་དེ་ནི་ལྷན་ཅིག་ཟད་ཅིང་མ་སྐྱེས་ནས་
མེད་པའི་ཕྱིར། །གཉིས་པ་ལ་གསུམ། སོ་སོའི་མཚན་ཉིད། རྩི་བའི་གཞི། གྲུབ་པའི་
དུས་བཤད་པའོ། །དང་པོ་ནི།
ཐལ་ཟིན་པ་ནི་འདས་པ་དང༌། །མ་སླེབས་ཆས་བསྡུས་མ་འོངས་པ། །
ས་ལ་མ་འགག་ད་ལྟར་བ། །དེ་དང་དངོས་པོ་དོན་གཅིག་གོ །
ཞེས་པ་སྟེ། དོན་ནི ཐལ་ཟིན་པའི་ཆས་བསྡུས་པའི་རབ་ཏུ་ཕྱེ་བ་ནི། འདས་པའི་
མཚན་ཉིད་དང༌། མཚན་གཞི་ནི། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་ཞིག་
པའི་ཆ་ལྟ་བུ། བུམ་པའི་སྔ་ལོགས་སུ་བྱུང་བ་དེ། བུམ་པའི་དུས་སུ་འདས་པ་ཡིན་ཡང་
འདས་པ་མ་ཡིན་ནོ། བུམ་པའི་སྔ་ལོགས་སུ་བྱུང་བ་ཆོས་ཅན། བུམ་པའི་དུས་སུ་
འདས་པ་ཡིན་པར་ཐལ། །བུམ་པའི་རྒྱུ་ཡིན་པའི་ཕྱིར། དེ་ཆོས་ཅན། འདས་པ་མ་ཡིན་
པར་ཐལ། དངོས་པོ་ཡིན་པའི་ཕྱིར་ཏེ། རྒྱུ་ཡིན་པའི་ཕྱིར། མ་སླེབས་པའི་ཆས་བསྡུས་
པའི་རབ་ཏུ་ཕྱེ་བ་དེ། མ་འོངས་པའི་མཚན་ཉིད། མཚན་གཞི་ནི། བུམ་པ་རང་གི་སྔ་
ལོགས་སུ་མ་འབྱུང་བའི་ཆ་ལྟ་བུ། བུམ་པའི་ཕྱི་ལོགས་སུ་བྱུང་བ་དེ། བུམ་པའི་དུས་

སུ་མ་འོངས་པ་ཡིན་ཡང་མ་འོངས་པ་མ་ཡིན་ནོ། །བུམ་པའི་ཕྱི་ལོགས་སུ་བྱུང་བ་ཆོས་
ཅན། བུམ་པའི་དུས་སུ་མ་འོངས་པ་ཡིན་པར་ཐལ། །བུམ་པའི་འབྲས་བུ་ཡིན་པའི་
ཕྱིར། དེ་ཆོས་ཅན། མ་འོངས་པ་མ་ཡིན་པར་ཐལ། དངོས་པོ་ཡིན་པའི་ཕྱིར་ཏེ།
འབྲས་བུ་ཡིན་པའི་ཕྱིར། སྐྱེས་ལ་མ་འགག་པ་། ད་ལྟར་བའི་མཚན་ཉིད། མཚན་གཞི་
ནི། བུམ་པ་ལྟ་བུ། དེ་དང་དངོས་པོ་གཉིས་དོན་གཅིག་གོ །དེས་ན། མདོ་སེམས་
གཉིས་དང་དབུ་མ་རང་རྒྱུད་པའི་སྐབས་སུ་འདས་པ་དང་མ་འོངས་པ་གཉིས་དངོས་པོ་
མ་ཡིན་ཏེ། རྣམ་འགྲེལ་ལས། ལན་བཏབ་ཕྱིར་དང་འདས་སོགས་ལ། །རྣམ་པ་གཞན་དུ་
མཐོང་ཕྱིར་རོ། །ཞེས་པས་དེ་གཉིས་དངོས་པོ་ཡིན་པ་བཀག་པའི་ཕྱིར་དང་། དེ་གཉིས་
རྫས་གྲུབ་ཡིན་པར་རང་སྡེ་བྱེ་བྲག་ཏུ་སྨྲ་བ་ཁོ་ནའི་གྲུབ་མཐའ་དང་། དེ་གཉིས་རྫས་གྲུབ་
མིན་ཀྱང་དངོས་པོ་ཡིན་པ་ཐལ་འགྱུར་པ་ཁོ་ནའི་གྲུབ་མཐའ་ཡིན་པའི་ཕྱིར། ཁ་ཅིག་ན་
རེ། འདས་པའི་རྒྱུ་ཡོད་པར་ཐལ། འདས་པའི་དངོས་པོ་ཡོད་པའི་ཕྱིར། ཟེར་ན་མ་
ཁྱབ། མ་གྲུབ་ན། དེར་ཐལ། འདས་པའི་དགེ་བ་ཡོད་པའི་ཕྱིར་ཏེ། དུས་གསུམ་གྱི་
དགེ་བ་ཡོད་པའི་ཕྱིར་ཏེ། དུས་གསུམ་གྱི་དགེ་བ་རྫོགས་བྱང་དུ་བསྔོས་པས་འགྲོ་བ་
མཐའ་དག་གི་དགེ་བ་རྣམས་རྫོགས་བྱང་དུ་བསྔོ་བའི་གོ་ཆོད་པའི་ཕྱིར་ཏེ། མདོ་ལས།
འགྲོ་ཀུན་དགེ་བ་ཇི་སྙེད་ཡོད་པ་དང༌། །བྱས་དང་བྱེད་འགྱུར་དེ་ནི་བྱེད་པ་དང་། ཞེས་
གསུངས་པའི་ཕྱིར། རྩ་བར་འདོད་ན། འདས་པ་ཆོས་ཅན། ཁྱོད་ཀྱི་རྒྱུ་མེད་པར་
ཐལ།ཁྱོད་རྟག་པ་ཡིན་པའི་ཕྱིར། ཁ་ཅིག་ན་རེ། མྱུ་གུ་ཆོས་ཅན། མྱུ་གུའི་རྒྱུའི་དུས་སུ་
མ་སླེབས་པ་ཡིན་པར་ཐལ། །དེའི་དུས་སུ་མ་འོངས་པ་ཡིན་པའི་ཕྱིར། །འདོད་ན། དེ་
ཆོས་ཅན། དེའི་དུས་སུ་མ་བྱུང་བ་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་
ཆོས་ཅན། མྱུ་གུའི་རྒྱུའི་དུས་སུ་རྐྱེན་མ་ཚང་བའི་དབང་གིས་མ་བྱུང་བ་ཡིན་པར་ཐལ། །
མྱུ་གུའི་རྒྱུའི་དུས་སུ་མ་བྱུང་བ་ཡིན་པའི་ཕྱིར། རྟགས་ཁས། ཟེར་ན་མ་ཁྱབ། འདོད་ན།

དངོས་པོའི་ཁྱབ་བྱ་ཡིན་པར་ཐལ། །ཁྱོད་དངོས་པོ་དང་ཐ་དད་། དངོས་པོ་ལྡོག་སྟོབས་
ཀྱིས་ཁྱོད་ལྡོག་པར་གྱུར་པ་ཡིན་པའི་ཕྱིར། ཁོ་ན་རེ། དངོས་པོའི་རྒྱུའི་དུས་སུ་དངོས་
པོ་ཆོས་ཅན། ཁྱོད་ཡོད་པར་ཐལ། །ཁྱོད་ཀྱི་རྒྱུ་ཡོད་པའི་ཕྱིར། ཟེར་ན་དུས་ལ་སྦྱར་
བའི་ཆོས་ཅན་སྐྱོན་ཅན་ནོ། དེ་འདྲའི་ཐལ་འགྱུར་ཆོས་ཅན། ཁྱོད་ལ་སྐྱོན་ཅན་གྱི་ལན་
འདེབས་རིགས་ཏེ། ཁྱོད་ལ་ལན་འདེབས་དགོས་པ་གང་ཞིག །དེ་ལས་གཞན་རྟགས་
གསལ་ཁྱབ་གསུམ་གྱིས་ལན་མི་ཐེབས་པའི་ཕྱིར། ཁོ་ན་རེ། ད་ལྟར་བའི་དུས་ཀྱི་
དངོས་པོ་ཡིན་ན། ད་ལྟར་བའི་དུས་ན་ཡོད་པའི་དངོས་པོ་ཡིན་དགོས་པར་ཐལ།
དཀྱིལ་ཁང་རྒྱུ་འབྲས་ཆེ་བ་ལས། རང་རེས། ད་ལྟར་བའི་དུས་ཀྱི་དངོས་པོ་ཡིན་ན། ད་
ལྟར་བའི་དུས་ན་ཡོད་པའི་དངོས་པོ་ཡིན་པས་ཁྱབ་བྱས་པ་ལ། ཞེས་གསུངས་པའི་
ཕྱིར། འདོད་ན། ད་ལྟར་བའི་འབྲས་བུར་གྱུར་པའི་ད་ལྟ་བའི་དུས་ཀྱི་དངོས་པོ་ཆོས་
ཅན། ད་ལྟར་བའི་དུས་ན་ཡོད་པའི་དངོས་པོ་ཡིན་པར་ཐལ། །ད་ལྟར་བའི་དུས་ཀྱི་
དངོས་པོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དལྟར་བའི་འབྲས་བུར་གྱུར་པའི་
ད་ལྟར་བའི་དུས་ཀྱི་དངོས་པོ་ཆོས་ཅན། ད་ལྟར་བའི་དུས་ཀྱི་དངོས་པོ་ཡིན་པར་ཐལ། །
ད་ལྟར་བའི་འབྲས་བུར་གྱུར་པའི་ད་ལྟར་བའི་དུས་ཀྱི་དངོས་པོ་ཡིན་པའིཕྱིར། ཟེར་ན་
མ་ཁྱབ། མ་གྲུབ་ན། དེ་ཆོས་ཅན། དེར་ཐལ། །ཁྱོད་ཡིན་པ་ཡོད་པའི་དངོས་པོ་ཡིན་
པའི་ཕྱིར། མ་གྲུབ་ན། དེར་ཐལ། ད་ལྟར་བའི་ཕྱི་ལོགས་སུ་བྱུང་བ་དེ། ད་ལྟར་བའི་
འབྲས་བུ་གྱུར་པའི་ད་ལྟར་བའི་དུས་ཀྱི་དངོས་པོ་ཡིན་པའི་ཕྱིར། མ་གྲུབ་ན། ད་ལྟར་
བའི་ཕྱི་ལོགས་སུ་བྱུང་བ་ཆོས་ཅན། དེར་ཐལ། ད་ལྟར་བའི་འབྲས་བུ་ཡིན་པ་གང་
ཞིག །ད་ལྟར་བའི་དུས་ཀྱི་དངོས་པོ་ཡིན་པའི་ཕྱིར། དང་པོ་སླ། གཉིས་པ་མ་གྲུབ་ན།
ད་ལྟར་བའི་ཕྱི་ལོགས་སུ་བྱུང་བ་ཆོས་ཅན། ད་ལྟར་བའི་དུས་ཀྱི་དངོས་པོ་ཡིན་པར་
ཐལ། །དངོས་པོ་ཡིན་པའི་ཕྱིར། ཁོ་ན་རེ། ད་ལྟར་བའི་ཕྱི་ལོགས་སུ་བྱུང་བ་ཆོས་ཅན།

ད་ལྟར་བའི་དུས་སུ་ཡོད་པར་ཐལ། ད་ལྟར་བའི་དུས་ཀྱི་དངོས་པོ་ཡིན་པའི་ཕྱིར། ཟེར་
ན་མ་ཁྱབ། འདོད་མི་ནུས་ཏེ། ད་ལྟར་བའི་འབྲས་བུ་ཡིན་པའི་ཕྱིར། རྩ་བར་འདོད་ན།
ད་ལྟར་བའི་འབྲས་བུར་གྱུར་པའི་ད་ལྟར་བའི་དུས་ཀྱི་དངོས་པོ་ཆོས་ཅན། ད་ལྟར་བའི་
དུས་སུ་ཡོད་པར་ཐལ། ད་ལྟར་བའི་དུས་སུ་ཡོད་པའི་དངོས་པོ་ཡིན་པའི་ཕྱིར། རྟགས་
ཁས། འདོད་ན། ད་ལྟར་བའི་འབྲས་བུར་གྱུར་པའི་ད་ལྟར་བའི་དུས་ཀྱི་དངོས་པོ་ཆོས་
ཅན། ད་ལྟར་བའི་དུས་སུ་མེད་པར་ཐལ། ད་ལྟར་བའི་འབྲས་བུ་ཡིན་པའི་ཕྱིར། གསུམ་
པ་འདས་པའི་ཁྱད་པར་བསྟན་པ་ནི།
འདས་པ་དང་ནི་ཤི་བ་ཡི། །གང་ཟག་ཡོད་མེད་ཁྱད་པར་ཕྱེ།
ཞེས་པ་སྟེ། དོན་ནི། འདས་པའི་གང་ཟག་དང་ནི་ཤི་བ་ཡི་གང་ཟག་ཡོད་མེད་ཀྱི་
ཁྱད་པར་ཕྱེ་དགོས་ཏེ། འདས་པའི་གང་ཟག་ཡོད་པ་གང་ཞིག །ཤི་བའི་གང་ཟག་མེད་
པའི་ཕྱིར། དང་པོ་གྲུབ་སྟེ། འདས་པའི་སངས་རྒྱས་ཡོད་པའི་ཕྱིར་ཏེ། འདས་མ་འོངས་
ད་ལྟར་གསུམ་གྱི་སངས་རྒྱས་ཡོད་པའི་ཕྱིར་ཏེ། དུས་གསུམ་གྱི་སངས་རྒྱས་རྣམས་
ཀྱིས་བསྔོ་བ་མཛད་པ་དེ་བཞིན་དུ་དགེ་བ་རྣམས་བསྔོ་དགོས་པའི་ཕྱིར་ཏེ། བྱང་ཆུབ་
ལྟུང་བཤགས་ལས། ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་
ཡོངས་སུ་བསྔོས་པ་དང༌། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་
ཀྱིས་ཡོངས་སུ་བསྔོ་བར་འགྱུར་བ་དང༌། ཇི་ལྟར་ད་ལྟར་བཞུགས་པའི་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་
ཀྱང་ཡོངས་སུ་བསྔོ་བར་བགྱིའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སྲོག་
དབང་འགགས་པའི་གང་ཟག་མེད་པའི་ཕྱིར་ཏེ། སྲོག་དབང་དང་མི་ལྡན་པའི་གང་ཟག་
མེད་པའི་ཕྱིར་ཏེ། ཡིད་དབང་དང་མི་ལྡན་པའི་གང་ཟག་མེད་པའི་ཕྱིར། ཁྱབ་སྟེ། ཡིད་
དབང། སྲོག་དབང། བཏང་སྙོམས་ཀྱི་དབང་པོ་གསུམ་པོ་གང་རུང་དང་ལྡན་ན། དེ་

གསུམ་ག་དང་ལྡན་དགོས་པའི་ཕྱིར་ཏེ། མཛོད་ལས། ཡིད་དང་ལྡན་ལ་ངེས་གསུམ་
ལྡན། ཞེས་གསུངས་པའི་ཕྱིར། མ་གྲུབ་ན། ཡིད་དབང་དང་མི་ལྡན་པའི་གང་ཟག་མེད་
པར་ཐལ། །ཡིད་དང་མི་ལྡན་པའི་གང་ཟག་མེད་པའི་ཕྱིར་ཏེ། སེམས་དང་མི་ལྡན་པའི་
གང་ཟག་མེད་པའི་ཕྱིར་ཏེ། གང་ཟག་ཡིན་ན། སེམས་དང་ལྡན་པས་ཁྱབ་པའི་ཕྱིར།
ཁོ་ན་རེ། ཤི་བའི་སེམས་ཅན་ཡོད་པའི་ཕྱིར་ཏེ། ཤི་བའི་མི་ཡོད་པའི་ཕྱིར། མ་གྲུབ་ན།
ཤི་བའི་མི་ཡོད་པར་ཐལ། མི་ཤི་བ་ཡོད་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ།
མི་ཤི་བ་ལ་སྨོན་ལམ་འདོན་མཁན་ཡོད་པའི་ཕྱིར། ཁ་ཅིག་ན་རེ། མི་ནས་ཤི་མ་ཐག་
པའི་སེམས་ཅན་ཡིན་ན། ཤི་མ་ཐག་པའི་སེམས་ཅན་ཡིན་དགོས་པར་ཐལ། མི་ནས་ཤི་
བའི་སེམས་ཅན་ཡོད་པའི་ཕྱིར་ཏེ། མི་ཤི་བ་ཡོད་པའི་ཕྱིར། འདོད་ན། མི་ནས་ཤི་མ་
ཐག་པའི་སེམས་ཅན་ཡང་ཡིན། ལྷའི་བར་སྲིད་དུ་སྐྱེས་མ་ཐག་པ་ཡང་ཡིན་པའི་ལྷའི་
བར་སྲིད་པ་ཆོས་ཅན། ཤི་མ་ཐག་པའི་སེམས་ཅན་ཡིན་པར་ཐལ། །མི་ནས་ཤི་མ་ཐག་
པའི་སེམས་ཅན་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ།
མི་ནས་ཤི་མ་ཐག་པའི་སེམས་ཅན་ཡང་ཡིན། ལྷའི་བར་སྲིད་དུ་སྐྱེས་མ་ཐག་པ་ཡང་
ཡིན་པའི་ལྷའི་བར་སྲིད་པ་ཡིན་པའི་ཕྱིར། འདོད་ན། དེ་ཆོས་ཅན། ཤི་མ་ཐག་པའི་
སེམས་ཅན་མ་ཡིན་པར་ཐལ། །མ་ཤི་བའི་སེམས་ཅན་ཡིན་པའི་ཕྱིར་ཏེ། མ་ཤི་བའི་
བར་སྲིད་པ་ཡིན་པའི་ཕྱིར་ཏེ། མ་ཤི་བའི་ལྷའི་བར་སྲིད་པ་ཡིན་པའི་ཕྱིར་ཏེ། ལྷའི་
བར་སྲིད་དུ་སྐྱེས་མ་ཐག་པའི་ལྷའི་བར་སྲིད་པ་ཡིན་པའི་ཕྱིར། མ་ཁྱབ་ན། དེ་ལ་ཁྱབ་
པ་ཡོད་པར་ཐལ། །མིའི་སྐྱེ་སྲིད་དུ་སྐྱེས་མ་ཐག་པའི་མིའི་སྐྱེ་སྲིད་པ་ཡིན་ན། མ་ཤི་
བའི་མིའི་སྐྱེ་སྲིད་པ་ཡིན་དགོས་པའི་ཕྱིར་ཏེ། མིར་སྐྱེས་མ་ཐག་པའི་མི་ཡིན་ན། མ་
ཤི་བའི་མི་ཡིན་དགོས་པའི་ཕྱིར། ༈ གཉིས་པ་གསུམ་ཚན་དང་པོ་བཤད་པ་ལ་གསུམ།
དྲུག་སྒྲའི་རྣམ་གཞག་བཤད་པ། གཞན་སེལ་དགག་སྒྲུབ་ཀྱི་རྣམ་གཞག་བཤད་པ། ཡུལ་

དང་ཡུལ་ཅན་གྱི་རྣམ་གཞག་བཤད་པའོ ། །དང་པོ་ལ་གཉིས། ཤེས་བྱེད་ཀྱི་ཁུངས་
དགོད་པ། ཆོས་ཅན་འཕར་མི་འཕར་གྱི་ཁྱད་པར་བཤད་པའོ། །དང་པོ་ནི། དྲུག་སྒྲའི་
རྣམ་གཞག་རྣམ་འགྲེལ་ལས། །རྣམ་དབྱེ་ཐ་དད་ཅེས་སོགས་གསུངས། ཞེས་པ་སྟེ།
དོན་ནི། རྣམ་དབྱེ་དྲུག་པའི་སྒྲ་དང་འབྲེལ་བའི་དྲུག་སྒྲའི་རྣམ་གཞག་བཤད་པ་ནི། རྣམ་
འགྲེལ་རང་དོན་ལེའུ་ལས། རྣམ་དབྱེ་ཐ་དད་ཅེས་སོགས་ཚིག་རྐང་གཉིས་གསུངས་
པའི་དོན། སྒྲ་དང་མི་རྟག་པ་རྫས་ཐ་དད་དུ་མེད་ཀྱང་དེ་གཉིས་རྣམ་དབྱེ་ཐ་དད་དུ་འབྱེད་
པའི་སྒྲའི་མི་རྟག་ཅེས་པའི་རྣམ་དབྱེ་དྲུག་པའི་སྒྲས་དེ་གཉིས་རྫས་ཐ་དད་པའི་དོན་
བཞིན་དུ་བློ་ཡུལ་དུ་སྒྲུབ་ཅིང་གོ་བར་བྱེད་དོ། །གཉིས་པ་ནི།
རྣམ་མཁྱེན་ཆོས་ཅན་དུ་བཟུང་ནས། །ཡོད་པར་འཇལ་བའི་ཚད་མར་ཐལ།
ཚད་ཕྱིར་ཅེས་པར་འདོད་རྩིས་པས། །རྣམ་མཁྱེན་རྣམ་མཁྱེན་ཡོད་འཇལ་བའི། །
ཚད་མ་ཡིན་པར་འདོད་པ་ཡིན། །ཤེས་བྱ་ཆོས་ཅན་ཡོད་འཇལ་བའི། །
ཚད་མའི་ཁྱབ་བྱར་འདོད་རྩིས་པས། །ཤེས་བྱ་ཤེས་བྱ་ཡོད་འཇལ་བའི། །
ཚད་མའི་ཁྱབ་བྱར་ཁས་བླངས་སོང༌། །རྣམ་མཁྱེན་ཆོས་ཅན་ཡོད་འཇལ་བའི། །
ཚད་མ་ཡོད་པར་ཐལ་ཅེས་པར། །རྣམ་མཁྱེན་ཡོད་པར་འཇལ་བ་ཡི། །
ཚད་མ་ཡོད་པ་འདོད་ཅེས་ཟེར། །ཡིན་དང་ཡོད་འགོད་ཁྱད་པར་ཆེ། །
རྒྱས་པར་དྲུག་སྒྲ་ཟུང་ལ་ལྟོས།
ཞེས་པ་སྟེ། དོན་ནི། ཆོས་ཅན་འཕར་བའི་ཚུལ་ནི། རྣམ་མཁྱེན་རྩོད་གཞི་ཆོས་
ཅན་དུ་བཟུང་ན། རྣམ་མཁྱེན་ཆོས་ཅན། ཡོད་པར་འཇལ་བའི་ཚད་མ་ཡིན་པར་
ཐལ། །ཚད་མ་ཡིན་པའི་ཕྱིར། ཅེས་པ་ལ་འདོད་ལན་བཏབ་ནས་རྩིས་པས། རྣམ་
མཁྱེན་རྣམ་མཁྱེན་ཡོད་པར་འཇལ་བའི་ཚད་མ་ཡིན་པར་འདོད་ཅེས་ལན་བཏབ་པ་ཡིན་
ནོ། །ཤེས་བྱ་ཆོས་ཅན། ཡོད་པར་འཇལ་བའི་ཚད་མའི་ཁྱབ་བྱ་ཡིན་པར་ཐལ། དེ་

ཁྱོད་ཀྱི་ཁྱབ་བྱེད་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་འདོད་ལན་
བཏབ་ནས་རྩིས་པས། ཤེས་བྱ་ཤེས་བྱ་ཡོད་པར་འཇལ་བའི་ཚད་མའི་ཁྱབ་བྱ་ཡིན་པར་
ཁས་བླངས་པར་སོང་བ་ཡིན་ནོ། །ཆོས་ཅན་མི་འཕར་བའི་ཚུལ་ནི། རྣམ་མཁྱེན་ཆོས་
ཅན། ཡོད་པར་འཇལ་བའི་ཚད་མ་ཡོད་པར་ཐལ། །ཡོད་པ་ཡིན་པའི་ཕྱིར། ཅེས་པ་ལ་
འདོད་ལན་བཏབ་པས། རྣམ་མཁྱེན་ཡོད་པར་འཇལ་བ་ཡི་ཚད་མ་ཡོད་པར་འདོད་ཅེས་
ཟེར་དགོས་པ་ཡིན་ནོ། །དེ་ལྟར་ཡིན་འགོད་དང་ཡོད་འགོད་ལ་ཁྱད་པར་ཆེ་བ་ཡོད་དེ།
ཡིན་བཀོད་ལ་ཆོས་ཅན་འཕར་བ་དང༌། ཡོད་བཀོད་ལ་ཆོས་ཅན་མི་འཕར་བ་ཡིན་པའི་
ཕྱིར། དེའི་ཚུལ་རྒྱས་པར་ཤེས་འདོད་ན་པཎ་ཆེན་ཤནྟི་པས་མཛད་པའི་དྲུག་སྒྲ་ཆེ་ཆུང་
གི་རྣམ་གཞག་ཟུང་ལ་ངེས་པར་བལྟོས་དགོས་སོ། །ཁོ་ན་རེ། གོང་གི་རྩི་ཚུལ་དེ་མི་
འཐད་པར་ཐལ།།རྣམ་མཁྱེན་རྣམ་མཁྱེན་ཡོད་པར་འཇལ་བའི་ཚད་མ་མ་ཡིན་པའི་
ཕྱིར་ཏེ། རྣམ་མཁྱེན་རྣམ་མཁྱེན་ཡོད་པ་འཇལ་བའི་ཚད་མ་མ་ཡིན་པའི་ཕྱིར་ཏེ། རྣམ་
མཁྱེན་རྣམ་མཁྱེན་འཇལ་བའི་ཚད་མ་མ་ཡིན་པའི་ཕྱིར། མ་གྲུབ་ན། རྣམ་མཁྱེན་རྣམ་
མཁྱེན་འཇལ་བའི་ཚད་མ་མ་ཡིན་པར་ཐལ། །རྣམ་མཁྱེན་འཇལ་བའི་ཚད་མ་མ་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། རྣམ་མཁྱེན་འཇལ་བའི་ཚད་མ་མ་ཡིན་པར་
ཐལ། །ཚད་མ་མ་ཡིན་པའི་ཕྱིར་ཏེ། དངོས་པོ་མ་ཡིན་པའི་ཕྱིར་ཏེ། རྟག་པ་ཡིན་པའི་
ཕྱིར་ཏེ། ཁྱོད་རྟག་པ་ཡིན་པའི་ཕྱིར་ཏེ། ཁྱོད་དང་རྟག་པའི་གཞི་མཐུན་ཡོད་པའི་ཕྱིར་
ཏེ། ཤེས་བྱ་ཡོད་པ་དེ་དེ་ཡིན་པའི་ཕྱིར། མ་གྲུབ་ན། ཤེས་བྱ་ཡོད་པ་ཆོས་ཅན། དེར་
ཐལ། ཁྱོད་ཡིན་པ་གང་ཞིག །རྟག་པ་ཡིན་པའི་ཕྱིར། རྟགས་རེ་རེ་ནས་སླ། ཁོ་ན་རེ།
རྣམ་མཁྱེན་རྣམ་མཁྱེན་འཇལ་བའི་ཚད་མ་མ་ཡིན་པར་ཐལ། །རྣམ་མཁྱེན་རྣམ་མཁྱེན་
རྟོགས་པའི་ཚད་མ་མ་ཡིན་པའི་ཕྱིར་ཏེ། རྣམ་མཁྱེན་རྣམ་མཁྱེན་གྱི་ཡུལ་མ་ཡིན་པའི་
ཕྱིར་ཏེ། རྣམ་མཁྱེན་རྣམ་མཁྱེན་དང་ཐ་དད་མ་ཡིན་པའི་ཕྱིར་ཏེ། རྣམ་མཁྱེན་རྣམ་

མཁྱེན་དང་གཅིག་ཡིན་པའི་ཕྱིར་ཟེར། ཁ་ཅིག་ན་རེ། གོང་གི་ཁས་ལེན་དེ་མི་འཐད་
པར་ཐལ། །ཤེས་བྱ་ཤེས་བྱ་ཡོད་པར་འཇལ་བའི་ཚད་མའི་ཁྱབ་བྱ་མ་ཡིན་པའི་ཕྱིར།
མ་གྲུབ་ན། དེར་ཐལ། ཤེས་བྱ་ཤེས་བྱ་ཡོད་པར་འཇལ་བའི་ཚད་མའི་ཁྱབ་བྱེད་ཡིན་
པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། ཤེས་བྱ་ཤེས་བྱ་ཡོད་པར་འཇལ་བའི་ཚད་
མའི་ཁྱབ་བྱ་དང་ཁྱབ་བྱེད་གཉིས་ཀ་ཡིན་པའི་ཕྱིར། ཁོ་ན་རེ། རྣམ་མཁྱེན་ཡོད་པར་
འཇལ་བའི་ཚད་མ་ཡོད་པར་ཐལ། །གོང་གི་འདོད་ལན་བཏབ་ཚུལ་འཐད་པའི་ཕྱིར།
འདོད་ན། ཡོད་པ་ཡིན་ན། རྣམ་མཁྱེན་ཡོད་པར་འཇལ་བའི་ཚད་མ་ཡོད་པས་ཁྱབ་པར་
ཐལ། །འདོད་པའི་ཕྱིར། འདོད་ན། ཀ་བ་ཆོས་ཅན། དེར་ཐལ། དེའི་ཕྱིར། ཁྱབ་པ་
ཁས། འདོད་ན། ཀ་བ་རྣམ་མཁྱེན་ཡོད་པར་འཇལ་བའི་ཚད་མ་ཡོད་པར་ཐལ། །འདོད་
པའི་ཕྱིར། ཟེར་ན་མ་ཁྱབ་སྟེ། ཀ་བ་རྣམ་མཁྱེན་ཡོད་པར་འཇལ་བའི་ཚད་མ་མེད་པའི་
ཕྱིར་ཏེ། ཀ་བ་རྣམ་མཁྱེན་ཡོད་པ་མ་ཡིན་པའི་ཕྱིར་ཏེ། ཀ་བ་རྣམ་མཁྱེན་མེད་པའི་
ཕྱིར། ཁ་ཅིག་ན་རེ། རྣམ་མཁྱེན་ཆོས་ཅན། སེམས་ཅན་དངོས་པོར་འཇལ་བའི་
སེམས་ཅན་ཡིན་པར་ཐལ། །སེམས་ཅན་དངོས་པོར་འཇལ་བའི་དངོས་པོ་ཡིན་པའི་
ཕྱིར། ཟེར་ན་མ་ཁྱབ། མ་གྲུབ་ན། རྣམ་མཁྱེན་ཆོས་ཅན། སེམས་ཅན་དངོས་པོར་
འཇལ་བའི་དངོས་པོ་ཡིན་པར་ཐལ། །སེམས་ཅན་དངོས་པོར་འཇལ་བའི་ཤེས་པ་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སེམས་ཅན་དངོས་པོར་འཇལ་བའི་
ཚད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སེམས་ཅན་དངོས་པོར་
རྟོགས་པའི་ཚད་མ་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ། ཁྱོད་
སེམས་ཅན་དངོས་པོར་རྟོགས་པ་གང་ཞིག །ཚད་མ་ཡིན་པའི་ཕྱིར། རྟགས་རེ་རེ་ནས་
སླ། རྩ་བར་འདོད་ན། རྣམ་མཁྱེན་ཆོས་ཅན། སེམས་ཅན་དངོས་པོར་འཇལ་བའི་
སེམས་ཅན་མ་ཡིན་པར་ཐལ། །སེམས་ཅན་དངོས་པོར་འཇལ་བའི་གང་ཟག་མ་ཡིན་

པའི་ཕྱིར། མ་གྲུབ་ན། དེ་ཆོས་ཅན། དེ་མིན་པར་ཐལ། །སེམས་ཅན་དངོས་པོར་
འཇལ་བའི་ཤེས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སེམས་ཅན་
དངོས་པོར་འཇལ་བའི་ཚད་མ་ཡིན་པའི་ཕྱིར་ཏེ། ཁྱོད་ཀྱིས་སེམས་ཅན་དངོས་པོར་
འཇལ་བ་གང་ཞིག །ཚད་མ་ཡིན་པའི་ཕྱིར། དང་པོ་མ་གྲུབ་ན་རྣམ་མཁྱེན་ཆོས་ཅན།
ཁྱོད་ཀྱི་སེམས་ཅན་དངོས་པོར་འཇལ་བར་ཐལ། སེམས་ཅན་དངོས་པོ་ཡིན་པའི་ཕྱིར།
ཕྱི་མ་སླ། ཁ་ཅིག་ན་རེ། ཁྱོད་ཡོད་པ་གང་ཞིག །ཁྱོད་ཡོད་ན་རྟག་པར་འཇལ་བའི་ཚད་
མ་ཡོད་པས་ཁྱབ་ན། རྟག་པར་འཇལ་བའི་ཚད་མ་ཡོད་པས་ཁྱབ་ཟེར་ན། རྟག་པར་
འཇལ་བའི་ཚད་མ་ཆོས་ཅན། རྟག་པར་འཇལ་བའི་ཚད་མ་ཡོད་པར་ཐལ། །ཁྱོད་ཡོད་
པ་གང་ཞིག །ཁྱོད་ཡོད་ན། རྟག་པར་འཇལ་བའི་ཚད་མ་ཡོད་པས་ཁྱབ་པའི་ཕྱིར།
ཁྱབ་པ་ཁས། དང་པོ་མ་གྲུབ་ན། རྟག་པར་འཇལ་བའི་ཚད་མ་ཡོད་པར་ཐལ། རྟག་པ་
ཡིན་པའི་ཕྱིར་ཏེ། ཁྱོད་རྟག་པ་ཡིན་པའི་ཕྱིར། གཉིས་པ་སླ། འདོད་ན། རྟག་པར་
འཇལ་བའི་ཚད་མ་ཆོས་ཅན། རྟག་པ་ཡིན་པར་ཐལ། རྟག་པར་འཇལ་བའི་ཚད་མ་ཡོད་
པའི་ཕྱིར། རྟགས་ཁས། འདོད་ན། དེ་ཆོས་ཅན། རྟག་པ་མ་ཡིན་པར་ཐལ། །དངོས་པོ་
ཡིན་པའི་ཕྱིར་ཏེ། ཚད་མ་ཡིན་པའི་ཕྱིར། ཁ་ཅིག་ན་རེ། རྣམ་མཁྱེན་ཆོས་ཅན།
དངོས་པོར་འཇལ་བའི་ཚད་མ་དང༌། རྟག་པར་འཇལ་བའི་ཚད་མ་གཉིས་ཕན་ཚུན་ཐ་
དད་ཡིན་པར་ཐལ། །དེ་ལྟར་ཡིན་པའི་ཕྱིར། ཞེས་པའི་ཐལ་འགྱུར་གྱི་གསལ་བ་ལ་
འདོད་ལན་བཏབ་པས། །རྣམ་མཁྱེན་དངོས་པོར་འཇལ་བའི་ཚད་མ་དང༌། རྟག་པར་
འཇལ་བའི་ཚད་མ་གཉིས་ཕན་ཚུན་ཐ་དད་ཡིན་པར་ཁས་བླངས་པར་སོང་ཞིང་འདོད་
ལན་ཐེབས་སོ་ཞེ་ན། རྣམ་མཁྱེན་ཆོས་ཅན། དངོས་པོར་འཇལ་བའི་ཚད་མ་དང་། རྟག་
པར་འཇལ་བའི་ཚད་མ་གཉིས་ཕན་ཚུན་ཐ་དད་ཡིན་པར་ཐལ། དེ་ལྟར་དུ་ཁས་བླངས་
ཤིང་འདོད་ལན་ཐེབས་པའི་ཕྱིར། འདོད་ན། རྣམ་མཁྱེན་ཆོས་ཅན། དངོས་པོར་འཇལ་

བའི་ཚད་མ་དང༌། རྟག་པར་འཇལ་བའི་ཚད་མ་གཉིས་ཡོད་པར་ཐལ། །དེ་གཉིས་ཕན་
ཚུན་ཐ་དད་ཡིན་པའི་ཕྱིར། འདོད་ན་རྣམ་མཁྱེན་ཆོས་ཅན། རྟག་པར་འཇལ་བའི་ཚད་
མ་ཡོད་པར་ཐལ། །དེ་གཉིས་ཀ་ཡོད་པའི་ཕྱིར། འདོད་ན། རྣམ་མཁྱེན་ཆོས་ཅན།རྟག་
པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དངོས་པོ་ཡིན་པའི་ཕྱིར། ཁ་
ཅིག་ན་རེ། རྟག་པ་ཡིན་ན། རྟག་པར་འཇལ་བའི་ཚད་མ་དང་ཡོད་ཁྱབ་མཉམ་ཡིན་པས་
ཁྱབ་པར་ཐལ། །ཡོད་པ་ཡིན་ན། ཡོད་པར་འཇལ་བའི་ཚད་མ་དང་ཡོད་ཁྱབ་མཉམ་
ཡིན་པས་ཁྱབ་པའི་ཕྱིར། ཟེར་ན་མ་ཁྱབ། མ་གྲུབ་ན། ཡོད་པ་ཡིན་ན། ཡོད་པར་
འཇལ་བའི་ཚད་མ་དང་ཡོད་ཁྱབ་མཉམ་ཡིན་པས་ཁྱབ་པར་ཐལ། །རྣམ་མཁྱེན་ཆོས་
ཅན། ཡོད་པར་འཇལ་བའི་ཚད་མ་དང་ཡོད་ཁྱབ་མཉམ་ཡིན་པར་ཐལ། །ཡོད་པ་ཡིན་
པའི་ཕྱིར། ཞེས་པ་ཐལ་འགྱུར་གྱི་གསལ་བ་ལ་འདོད་ལན་བཏབ་པས། རྣམ་མཁྱེན་རྣམ་
མཁྱེན་ཡོད་པར་འཇལ་བའི་ཚད་མ་དང་ཡོད་ཁྱབ་མཉམ་ཡིན་པ་འདོད་ཅེས་རྩིས་རིགས་
པ་གང་ཞིག །རྣམ་མཁྱེན་ཡོད་ན། རྣམ་མཁྱེན་ཡོད་པར་འཇལ་བའི་ཚད་མ་ཡོད་པས་
ཁྱབ། རྣམ་མཁྱེན་ཡོད་པར་འཇལ་བའི་ཚད་མ་ཡོད་ན། རྣམ་མཁྱེན་ཡོད་པས་ཁྱབ་པའི་
ཕྱིར། རྟགས་རེ་རེ་ནས་སླ། འདོད་ན། ཁྱོད་ཆོས་ཅན། རྟག་པར་འཇལ་བའི་ཚད་མ་
དང་ཡོད་ཁྱབ་མཉམ་ཡིན་པར་ཐལ། རྟག་པ་ཡིན་པའི་ཕྱིར། ཁྱབ་པ་ཁས། རྟགས་སླ།
འདོད་ན། ཁྱོད་ཁྱོད་རྟག་པར་འཇལ་བའི་ཚད་མ་དང་ཡོད་ཁྱབ་མཉམ་ཡིན་པར་ཐལ།
འདོད་པའི་ཕྱིར། འདོད་ན། ཁྱོད་ཡོད་ན། ཁྱོད་རྟག་པར་འཇལ་བའི་ཚད་མ་ཡོད་པས་
ཁྱབ་པར་ཐལ། དེ་གཉིས་ཡོད་ཁྱབ་མཉམ་ཡིན་པའི་ཕྱིར། རྟགས་སླ། འདོད་ན། རྣམ་
མཁྱེན་ཆོས་ཅན། ཁྱོད་རྟག་པར་འཇལ་བའི་ཚད་མ་ཡོད་པར་ཐལ། ཁྱོད་ཡོད་པའི་
ཕྱིར། ཁྱབ་པ་ཁས། རྟགས་སླ། འདོད་མི་ནུས་ཏེ། རྣམ་མཁྱེན་རྟག་པ་མ་ཡིན་པའི་
ཕྱིར། ཁོ་ན་རེ། རྣམ་མཁྱེན་ཆོས་ཅན། རྟག་པར་འཇལ་བའི་ཚད་མ་ཡོད་པར་ཐལ།

རྟག་པར་འཇལ་བའི་ཚད་མ་རྟག་པར་འཇལ་བའི་ཚད་མ་དང་གཅིག་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་ཀྱིས་རྟག་པར་འཇལ་བའི་ཚད་མ་རྟག་པར་
འཇལ་བའི་ཚད་མ་དང་གཅིག་ཏུ་རྟོགས་པའི་ཕྱིར་ཏེ། ཁྱོད་རྟག་པར་འཇལ་བའི་ཚད་མ་
རྟག་པར་འཇལ་བའི་ཚད་མ་དང་གཅིག་ཏུ་རྟོགས་པའི་ཚད་མ་ཡིན་པའི་ཕྱིར། མ་གྲུབ་
ན། རྣམ་མཁྱེན་རྟག་པར་འཇལ་བའི་ཚད་མ་རྟག་པར་འཇལ་བའི་ཚད་མ་དང་གཅིག་ཏུ་
རྟོགས་པའི་ཚད་མ་ཡིན་པར་ཐལ། རྟག་པར་འཇལ་བའི་ཚད་མ་རྟག་པར་འཇལ་བའི་
ཚད་མ་དང་གཅིག་ཏུ་རྟོགས་པའི་ཚད་མ་ཡོད་པའི་ཕྱིར་ཟེར་ན། འདོད་བྱས་པ་ལ།
དངོས་འགལ་ཟེར་ན། དངོས་འགལ་མ་ཡིན་ཏེ། གོང་དུ་རྟགས་མ་གྲུབ་ཀྱིས་ལན་བཏབ་
པས། རྣམ་མཁྱེན་རྣམ་མཁྱེན་རྟག་པར་འཇལ་བའི་ཚད་མ། རྟག་པར་འཇལ་བའི་ཚད་
མ་དང་གཅིག་ཏུ་རྟོགས་པའི་ཚད་མ་མ་ཡིན་པར་ཁས་བླངས་པར་སོང་། འདིར་རྣམ་
མཁྱེན་རྟག་པར་འཇལ་བའི་ཚད་མ་རྟག་པར་འཇལ་བའི་ཚད་མ་དང་གཅིག་ཏུ་རྟོགས་པའི་
ཚད་མ་ཡིན་པར་ཁས་བླངས་པར་སོང་བའི་ཕྱིར། ཁོ་ན་རེ། རྣམ་མཁྱེན་རྟག་པར་
འཇལ་བའི་ཚད་མ་རྟག་པར་འཇལ་བའི་ཚད་མ་དང་གཅིག་ཏུ་རྟོགས་པའི་ཚད་མ་ཡོད་
པར་ཐལ། རྣམ་མཁྱེན་རྟག་པར་འཇལ་བའི་ཚད་མ་རྟག་པར་འཇལ་བའི་ཚད་མ་དང་
གཅིག་ཏུ་རྟོགས་པའི་ཚད་མ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། རྣམ་
མཁྱེན་རྟག་པར་འཇལ་བའི་ཚད་མ་རྟག་པར་འཇལ་བའི་ཚད་མ་དང་གཅིག་མ་ཡིན་པའི་
ཕྱིར། ཁོ་ན་རེ། ཡོད་པར་འཇལ་བའི་ཚད་མ་ཡིན་པ་མེད་པར་ཐལ། རིགས་ལམ་ནོར་
བུ་ལས། རང་རེས། ཡོད་པར་འཇལ་བའི་ཚད་མ་ཡིན་པ་མེད་བྱས་པ་ལ། ཞེས་
གསུངས་པའི་ཕྱིར། འདོད་ན། དེ་ཡོད་པར་ཐལ། ཡོད་པར་འཇལ་བའི་ཚད་མ་ཡོད་
པར་འཇལ་བའི་ཚད་མ་ཡིན་པའི་ཕྱིར། མ་གྲུབ་ན། དེར་ཐལ། ཡོད་པར་འཇལ་བའི་
ཚད་མ་ཚད་མ་ཡིན་པའི་ཕྱིར། ཁ་ཅིག་མ་ཁྱབ་ཟེར། མ་གྲུབ་ན། དེར་ཐལ། ཡོད་པར་

འཇལ་བའི་ཚད་མ་ཡོད་པའི་ཕྱིར་ཏེ། ཡོད་པ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར།
གཞན་ཡང་། ཡོད་པར་འཇལ་བའི་ཚད་མ་ཡོད་པར་ཐལ། རྣམ་མཁྱེན་དེ་ཡོད་པར་
འཇལ་བའི་ཚད་མ་ཡིན་པའི་ཕྱིར། མ་གྲུབ་ན། དེར་ཐལ། རྣམ་མཁྱེན་ཡོད་པར་འཇལ་
བའི་ཚད་མ་ཡིན་པའི་ཕྱིར་ཏེ། རྣམ་མཁྱེན་ཆོས་ཐམས་ཅད་འཇལ་བའི་ཚད་མ་ཡིན་
པའི་ཕྱིར་ཏེ། རྣམ་མཁྱེན་ཆོས་ཐམས་ཅད་རྟོགས་པའི་ཚད་མ་ཡིན་པའི་ཕྱིར་ཏེ། ཆོས་
ཐམས་ཅད་རྟོགས་པའི་མཐར་ཐུག་གི་མཁྱེན་པ་རྣམ་མཁྱེན་གྱི་མཚན་ཉིད་ཡིན་པའི་ཕྱིར།
ཁོ་ན་རེ། རྣམ་མཁྱེན་ཡོད་པར་འཇལ་བའི་ཚད་མ་ཡིན་པར་ཐལ། རྣམ་མཁྱེན་ཡོད་
པར་འཇལ་བའི་ཚད་མ་ཡིན་ན། ཚད་མ་ཡིན་དགོས་པའི་ཕྱིར་ཏེ། རྣམ་མཁྱེན་ཡོད་པ་
འཇལ་བའི་ཚད་མ་ཡིན་ན། ཚད་མ་ཡིན་དགོས་པའི་ཕྱིར་ཏེ། རྣམ་མཁྱེན་མི་རྟག་པ་
འཇལ་བའི་ཚད་མ་ཡིན་ན། ཚད་མ་ཡིན་དགོས་པའི་ཕྱིར་ཏེ། བུམ་པ་མི་རྟག་པ་འཇལ་
བའི་ཚད་མ་ཡིན་ན། ཚད་མ་ཡིན་དགོས་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ།
རྣམ་མཁྱེན་ཡོད་པར་འཇལ་བའི་ཚད་མ་མ་ཡིན་པར་ཐལ། རྣམ་མཁྱེན་དངོས་པོར་
འཇལ་བའི་ཚད་མ་མ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། ཚད་མ་
དངོས་པོར་འཇལ་བའི་ཚད་མ་མ་ཡིན་པའི་ཕྱིར་ཏེ། རིགས་ལམ་ནོར་བུ་ལས། རང་
ལུགས་ནི། ཚད་མ་དངོས་པོར་གྲུབ་པའི་ཚད་མ་ཡིན་ཀྱང༌། ཚད་མ་དངོས་པོར་འཇལ་
བའི་ཚད་མ་མ་ཡིན། ཞེས་གསུངས་པའི་ཕྱིར། སྤྱིར་ཡོད་པར་འཇལ་བའི་ཚད་མ་དང་
དངོས་པོར་འཇལ་བའི་ཚད་མ་གཉིས་ལ་ཁྱད་པར་ཡོད་དེ། ཡོད་པར་འཇལ་བའི་ཚད་
མ་ཡོད་པ་གང་ཞིག །དངོས་པོར་འཇལ་བའི་ཚད་མ་མེད་པའི་ཕྱིར། རྣམ་མཁྱེན་
དངོས་པོར་འཇལ་བའི་ཚད་མ་ཡིན་པར་ཐལ། །རྣམ་མཁྱེན་དངོས་པོ་འཇལ་བའི་ཚད་
མ་ཡིན་པའི་ཕྱིར། ཟེར་ན་མ་ཁྱབ། །རྟགས་སླ། འདོད་མི་ནུས་ཏེ། དངོས་པོར་འཇལ་
བའི་ཚད་མ་མེད་པའི་ཕྱིར་ཏེ། དངོས་པོ་མ་ཡིན་པའི་ཕྱིར། དེས་ན། ཡོད་པར་འཇལ་

བའི་ཚད་མ། ཡོད་པར་རྟོགས་པའི་ཚད་མ། ཡོད་པར་ངེས་པའི་ཚད་མ་གསུམ་དོན་
གཅིག་པ་ཡིན་ཏེ། འཇལ་རྟོགས་ངེས་གསུམ་དོན་གཅིག་པའི་ཕྱིར། འདུས་བྱས་ཡིན་
ན། ཡོད་པར་འཇལ་བའི་ཚད་མའི་རྒྱུ་ཡིན་པས་ཁྱབ་བོ། །རྣམ་མཁྱེན་ཆོས་ཅན། ཡོད་
པར་འཇལ་བའི་ཚད་མའི་རྒྱུ་དང་ཡོད་པར་འཇལ་བའི་ཚད་མའི་ཁྱབ་བྱེད་ཡིན་པར་ཐལ། །
འདུས་བྱས་ཡིན་པའི་ཕྱིར། ཞེས་པ་ལ་འདོད་ལན་བཏབ་པས། རྣམ་མཁྱེན་རྣམམཁྱེན་
རྣམ་མཁྱེན་ཡོད་པར་འཇལ་བའི་ཚད་མའི་རྒྱུ་དང་ཡོད་པར་འཇལ་བའི་ཚད་མའི་ཁྱབ་
བྱེད་ཡིན་པར་འདོད་ཅིང༌། ཆོས་ཅན་གསུམ་འཕར་བ་ཡིན་ནོ། །དེ་ལྟར་ཡིན་ཏེ། དེའི་
ཚེ་རྣམ་མཁྱེན་དེ། རྣམ་མཁྱེན་ཡོད་པར་འཇལ་བའི་ཚད་མའི་རྒྱུ་དང་རྣམ་མཁྱེན་ཡོད་
པར་འཇལ་བའི་ཚད་མའི་ཁྱབ་བྱེད་ཡིན་པར་ཁས་བླངས་པར་སོང་བའི་ཕྱིར། རྣམ་
མཁྱེན་ཆོས་ཅན། ཡོད་པར་འཇལ་བའི་ཚད་མའི་རྒྱུ་དང་ཡོད་པར་འཇལ་བའི་ཚད་མ་
ཁྱོད་དང་ཐ་དད་ཡིན་པར་ཐལ། འདུས་བྱས་ཡིན་པའི་ཕྱིར། ཞེས་པ་ལ་འདོད་ལན་
བཏབ་པས། རྣམ་མཁྱེན་རྣམ་མཁྱེན་ཡོད་པར་འཇལ་བའི་ཚད་མའི་རྒྱུ་དང་ཡོད་པར་
འཇལ་བའི་ཚད་མ་རྣམ་མཁྱེན་དང་ཐ་དད་ཡིན་པ་འདོད་ཅིང༌། ཆོས་ཅན་གཉིས་འཕར་
བ་ཡིན་ནོ། །རྣམ་མཁྱེན་ཆོས་ཅན། ཡོད་པར་འཇལ་བའི་ཚད་མའི་སྤྱི་ཁྱོད་དང་ཐ་དད་
ཡིན་པར་ཐལ། །དེ་ལྟར་ཡིན་པའི་ཕྱིར། ཞེས་པ་ལ་འདོད་ལན་བཏབ་པས། རྣམ་མཁྱེན་
ཡོད་པར་འཇལ་བའི་ཚད་མའི་སྤྱི་རྣམ་མཁྱེན་དང་ཐ་དད་ཡིན་པ་འདོད་ཅིང༌། ཆོས་ཅན་
འཕར་རྒྱུ་མ་བྱུང་ངོ༌། །ཁོ་ན་རེ། དེ་ལ་འདོད་ལན་བཏབ་ཚུལ་དེ་མི་འཐད་པར་ཐལ། དེ་
ལ་འདོད་ལན་བཏབ་པའི་ཚེ་ཆོས་ཅན་གཉིས་འཕར་དགོས་པའི་ཕྱིར། མ་གྲུབ་ན། དེར་
ཐལ། དེ་ཡིན་བཀོད་ཡིན་པ་གང་ཞིག །ཡིན་བཀོད་ལ་ཆོས་ཅན་འཕར་དགོས་པ་བཤད་
ཟིན་པའི་ཕྱིར་ཞེ་ན། སྐྱོན་མེད་དེ། སྤྱིར་ཡིན་བཀོད་ལ་ཆོས་ཅན་འཕར་བ་ཡིན་ཀྱང་།
ཡིན་བཀོད་ཡིན་ན། ཆོས་ཅན་འཕར་བས་ཁྱབ་པ་མེད་པའི་ཕྱིར་ཏེ། སྐབས་ཐོབ་ཀྱིས་

ཆོས་ཅན་འཕར་མི་འཕར་དུ་མ་རྩི་ཚུལ་ཡོད་པའི་ཕྱིར། ༈ གཉིས་པ་གཞན་སེལ་དགག་
སྒྲུབ་ཀྱི་རྣམ་གཞག་བཤད་པ་ལ་བཞི། ཤེས་བྱེད་ཀྱི་ཁུངས་འགོད་པ། དགག་པ་བཤད་
པ། སྒྲུབ་པ་བཤད་པ། དགག་རྟོག་དང་སྒྲུབ་རྟོག་གི་ཁྱད་པར་བསྟན་པའོ། །དང་པོ་ནི།
གཞན་སེལ་རྣམ་གཞག་རྣམ་འགྲེལ་ལས། །ལྡོག་པ་ངོ་བོ་ཞེས་སོགས་གསུངས།
ཞེས་པ་སྟེ། དོན་ནི། གཞན་སེལ་གྱི་རྣམ་གཞག་ཇི་ལྟར་བཤད་པའི་ཚུལ་ཡོད་དེ།
རྣམ་འགྲེལ་རང་དོན་ལེའུ་ལས་ལྡོག་པ་ངོ་བོ་ཞེས་སོགས་ཚིག་རྐང་བཞི་གསུངས་པས་
སོ། །དེ་ནི། ལྡོག་པ་ངོ་བོ་ཉིད་མེད་ཕྱིར། གནས་དང་མི་གནས་རྟོག་པ་མིན། སྤྱི་ཡི་བློ་
ཡང་བསླད་པ་ཡིན། དེ་ཕྱིར་སུན་དབྱུང་བ་ཡང་མེད། །ཅེས་པའོ། །ལྡོག་པ་ཤིང་གི་
མེད་དགག་གི་གཞན་སེལ་ནི་དངོས་མིན་ངོ་བོ་ཉིད་མེད་པའི་ཕྱིར། ཤིང་གསལ་རང་
མཚན་པ་འཇིག་པའི་ཚེ་མི་འཇིག་པར་གནས་པ་དང་མི་གནས་པར་རྟོག་པས་སུན་དབྱུང་
ནུས་པ་མིན་ནོ། །ཤིང་གི་བློའི་གཞན་སེལ་ནི་ཤིང་གསལ་རང་མཚན་པ་འཇིག་པའི་ཚེ་
འཇིག་མི་འཇིག་བརྟག་ནས་སུན་དབྱུང་དུ་མེད་དེ། དེ་ནི་སྤྱི་ཡི་བློ་ཡང་བསླད་པའི་དོན་
སྤྱི་ཡིན་པས་སོ། །རྒྱུ་མཚན་དེའི་ཕྱིར་ཤིང་གི་དོན་གྱི་གཞན་སེལ་ནི་དངོས་པོ་ཡིན་
པས་བརྟག་པ་གཉིས་ཀྱི་སྒོ་ནས་སུན་དབྱུང་ནུས་པ་ཡང་མེད་དོ། །གཉིས་པ་ལ་གསུམ།
ངོ་བོའི་སྒོ་ནས་མདོར་བསྟན་པ། །དབྱེ་བའི་སྒོ་ནས་རྒྱས་པར་བཤད་པ། གྲངས་ཀྱི་སྒོ་
ནས་དོན་བསྡུ་བའོ། །དང་པོ་ནི།
རྟོག་པས་དགག་བྱ་དངོས་སུ་བཅད།།ཚུལ་གྱིས་རྟོགས་བྱ་གཞན་སེལ་དོན།
ཞེས་པ་སྟེ། དོན་ནི། རང་འཛིན་རྟོག་པས་རང་གི་དགག་བྱ་དངོས་སུ་བཅད་པའི་ཚུལ་
གྱིས་རྟོགས་པར་བྱ་བའི་རིགས་སུ་གནས་པ་ཆོས་ཅན། གཞན་སེལ་གྱི་དོན་ཡིན་ཏེ།
དེའི་མཚན་ཉིད་ཡིན་པའི་ཕྱིར་ཏེ། རིགས་རྒྱན་ལས། གཞན་སེལ་གྱི་མཚན་ཉིད་
དགག་བྱ་དངོས་སུ་བཅད་པའི་ཚུལ་གྱིས་རྟོགས་པར་བྱ་བ། ཞེས་གསུངས་པའི་ཕྱིར།

ཅེས་པ་སྟེ། དོན་ནི། དུས་གསུམ་གྲུབ་པའི་དུས་དེ་བུམ་པ་ལྟ་བུ་ལ་མཚོན་ན། བུམ་
པའི་འདས་པ་དེ་དང༌། བུམ་པ་འདས་པ་དེ་གཉིས་བུམ་པའི་ཕྱི་ལོགས་སུ་གྲུབ་སྟེ། བུམ་
པ་བུམ་པའི་ཕྱི་ལོགས་སུ་འདས་པ་ཡིན་པའི་ཕྱིར་ཏེ། བུམ་པ་བུམ་པའི་ཕྱི་ལོགས་སུ་
ཞིག་པ་ཡིན་པའི་ཕྱིར་ཏེ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་ཡིན་
པའི་ཕྱིར། བུམ་པ་དེའི་དུས་སུ་འདས་པ་བུམ་པའི་སྔ་ལོགས་སུ་གྲུབ་སྟེ། བུམ་པའི་རྒྱུ་
བུམ་པའི་དུས་སུ་འདས་པ་ཡིན་པའི་ཕྱིར། བུམ་པ་དེ་ཡི་མ་འོངས་པ་དང༌། བུམ་པ་མ་
འོངས་པ་དེ་གཉིས་བུམ་པའི་སྔ་ལོགས་སུ་གྲུབ་སྟེ། བུམ་པ་བུམ་པའི་སྔ་ལོགས་སུ་མ་
འོངས་པ་ཡིན་པའི་ཕྱིར་ཏེ། བུམ་པ་བུམ་པའི་རྒྱུའི་དུས་སུ་མ་འོངས་པ་ཡིན་པའི་ཕྱིར།
བུམ་པ་དེའི་དུས་སུ་མ་འོངས་པ་བུམ་པའི་ཕྱི་ལོགས་སུ་གྲུབ་སྟེ བུམ་པའི་འབྲས་བུ་
བུམ་པའི་ཕྱི་ལོགས་སུ་གྲུབ་པའི་ཕྱིར་ཏེ། བུམ་པའི་འབྲས་བུ་བུམ་པའི་དུས་སུ་མ་
འོངས་པ་ཡིན་པའི་ཕྱིར། བུམ་པ་དེ་ཡི་ད་ལྟ་བ་དང༌། བུམ་པ་དེའི་དུས་སུ་ད་ལྟ་བ་
གཉིས་བུམ་པ་དང་དུས་མཉམ་དུ་གྲུབ་སྟེ། བུམ་པ་དེ་བུམ་པའི་ད་ལྟ་བ་དང་བུམ་པའི་
དུས་སུ་ད་ལྟ་བ་གཉིས་ཀ་ཡིན་པའི་ཕྱིར། དེ་ཀ་བ་སོགས་དངོས་པོ་ཐམས་ཅད་ལ་རིགས་
འགྲེ་ཤེས་པར་བྱའོ། །ཁ་ཅིག་ན་རེ། དངོས་པོའི་རྒྱུའི་དུས་སུ་དངོས་པོ་མེད་པར་
ཐལ། །དངོས་པོའི་རྒྱུའི་དུས་སུ་དངོས་པོ་མ་འོངས་པ་ཡིན་པའི་ཕྱིར། འདོད་ན།
དངོས་པོའི་རྒྱུའི་དུས་སུ་དངོས་པོའི་ཁྱབ་བྱ་མེད་པར་ཐལ། །འདོད་པའི་ཕྱིར། འདོད་
ན། དངོས་པོའི་རྒྱུའི་དུས་སུ་ཡོད་ན། དངོས་པོའི་ཁྱབ་བྱ་མ་ཡིན་པས་ཁྱབ་པར་ཐལ། །
འདོད་པའི་ཕྱིར། ཟེར་ན་མ་ཁྱབ། འདོད་ན། དངོས་པོའི་རྒྱུ་ཆོས་ཅན། དངོས་པོའི་
ཁྱབ་བྱ་མ་ཡིན་པར་ཐལ། དངོས་པོའི་རྒྱུའི་དུས་སུ་ཡོད་པའི་ཕྱིར། མ་གྲུབ་ན། དངོས་
པོའི་རྒྱུ་ཆོས་ཅན། ཁྱོད་ཁྱོད་ཀྱི་དུས་སུ་ཡོད་པར་ཐལ། ཁྱོད་ཁྱོད་ཀྱི་དུས་སུ་ད་ལྟར་བ་
ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། འདོད་ན། དངོས་པོའི་རྒྱུ་ཆོས་ཅན།

མྱུ་གུ་ཆོས་ཅན། ཁྱོད་ཀྱི་རྒྱུའི་དུས་སུ་ཁྱོད་སྐྱེ་བའི་རྒྱུ་མ་ཚང་བར་ཐལ། །ཁྱོད་ཁྱོད་ཀྱི་
རྒྱུའི་དུས་སུ་རྐྱེན་མ་ཚང་བའི་དབང་གིས་མ་བྱུང་བ་ཡིན་པའི་ཕྱིར། འདོད་ན། མྱུ་གུ་
ཆོས་ཅན། ཁྱོད་ཀྱི་རྒྱུའི་དུས་སུ་ཁྱོད་སྐྱེ་བའི་རྒྱུ་མ་ཚང་བ་མ་ཡིན་པར་ཐལ། །ཁྱོད་ཀྱི་
རྒྱུའི་དུས་སུ་ཁྱོད་སྐྱེ་བའི་རྒྱུ་ཚང་བའི་ཕྱིར། མ་གྲུབ་ན། མྱུ་གུ་ཆོས་ཅན། ཁྱོད་ཀྱི་རྒྱུའི་
དུས་སུ་ཁྱོད་སྐྱེ་བའི་རྒྱུ་ཚང་བར་ཐལ། ཁྱོད་ཁྱོད་ཀྱི་རྒྱུའི་འབྲས་བུ་ཡིན་པའི་ཕྱིར།
ཁྱབ་སྟེ། རྣམ་འགྲེལ་ལས། མ་ཚང་མེད་རྒྱུ་དེ་ལ་ནི། །འབྲས་བུ་གང་གིས་བཟློག་པར་
ནུས། ཞེས་གསུངས་པའི་ཕྱིར། ཁོ་ན་རེ། འདས་པ་དང་དངོས་པོའི་གཞི་མཐུན་ཡོད་
པར་ཐལ། འདས་པའི་དངོས་པོ་ཡོད་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ།
དངོས་པོ་ཡིན་ན། ད་ལྟར་བ་ཡིན་དགོས་པའི་ཕྱིར། ཁ་ཅིག་ན་རེ། མྱུ་གུ་ཆོས་ཅན།
རང་དུས་སུ་ད་ལྟར་བ་ཡིན་པར་ཐལ། །དངོས་པོ་ཡིན་པའི་ཕྱིར། འདོད་ན། དེ་ཆོས་
ཅན། རང་དུས་སུ་རང་རྒྱུ་ལ་རག་ལས་པར་ཐལ། རང་དུས་སུ་ད་ལྟར་བ་ཡིན་པའི་ཕྱིར།
ཟེར་ན་མ་ཁྱབ། འདོད་ན། མྱུ་གུ་ཆོས་ཅན། རང་དུས་སུ་རང་རྒྱུ་ལ་རག་ལས་པ་མ་
ཡིན་པར་ཐལ། །རང་དུས་སུ་རང་རྒྱུ་ལས་རྫོགས་པར་གྲུབ་ཟིན་པའི་ཕྱིར། ཁྱབ་སྟེ།
རྣམ་འགྲེལ་ལས། རང་གི་རྒྱུ་ལས་གྲུབ་པའི་ཕྱིར། འབྲས་བུ་རག་ལས་མེད་པར་
ཡང༌། །ཞེས་གསུངས་པའི་ཕྱིར། གཉིས་པ་རྩི་བའི་གཞི་ནི། དེ་གསུམ་དངོས་ཀུན་
སྟེང་དུ་ཡོད། ཅེས་པ་སྟེ། དོན་ནི། དེ་གསུམ་གང་དུ་རྩི་བའི་གཞི་ཡོད་དེ། འདས་མ་
འོངས་ད་ལྟར་བ་དེ་གསུམ་ནི་དངོས་པོ་ཀུན་གྱི་སྟེང་དུ་ཡོད་ཅིང་། དངོས་པོ་ཡིན་ན།
ཁྱོད་ཀྱི་སྟེང་དུ་འདས་མ་འོངས་ད་ལྟར་བ་གསུམ་ཡོད་པས་ཁྱབ་པའི་ཕྱིར། གསུམ་པ་
གྲུབ་པའི་དུས་བཤད་པ་ནི། གྲུབ་དུས་བུམ་པ་ལྟར་མཚོན་ན། །དེ་འདས་བུམ་པའི་ཕྱི་
ལོགས་གྲུབ། །དེ་དུས་འདས་པ་སྔ་ལོགས་གྲུབ། །དེ་ཡི་མ་འོངས་སྔ་ལོགས་གྲུབ། །དེ་
དུས་མ་འོངས་ཕྱི་ལོགས་གྲུབ། །དེ་ཡི་ད་ལྟ་དེའི་དུས་སུ། །ད་ལྟ་བུམ་དང་མཉམ་དུ་གྲུབ།

ཁོ་ན་རེ། ཆོས་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། མེད་
དགག་ཡིན་པའི་ཕྱིར་ཏེ། སྟོང་ཉིད་ཡིན་པའི་ཕྱིར། འདོད་ན། ཆོས་ཉིད་ཆོས་ཅན།
རང་འཛིན་རྟོག་པས་རང་གི་དགག་བྱ་དངོས་སུ་བཅད་པའི་ཚུལ་གྱིས་རྟོགས་པར་བྱ་བ་
མ་ཡིན་པར་ཐལ།།རང་འཛིན་རྟོག་པས་རང་གི་དགག་བྱ་དངོས་སུ་མ་བཅད་པའི་ཕྱིར་
ཏེ། རང་འཛིན་རྟོག་པས་རང་གི་དགག་བྱ་ཚིག་ཟིན་ལ་མ་བཅད་པའི་ཕྱིར། ཟེར་ན་མ་
ཁྱབ། རྟགས་གྲུབ་སྟེ། རང་གི་དགག་བྱ་ཚིག་ཟིན་ལ་མ་བཅད་པའི་དགག་པ་ཡིན་པའི་
ཕྱིར་ཏེ། དྲང་ངེས་རྣམ་འབྱེད་ལས། གཉིས་པ་ནི། ཆོས་ཉིད་ལྟ་བུ་སྟེ། འདི་ལ་ཚིག་
གིས་ཟིན་པར་དགག་བྱ་བཅད་པ་མེད་ཀྱང༌། དེའི་དོན་འཆར་བ་ན་སྤྲོས་པ་བཅད་པའི་
རྣམ་པ་ཅན་དུ་འཆར་བ་ཡོད་དོ། །ཞེས་གསུངས་པའི་ཕྱིར། ཁ་ཅིག་ན་རེ། རང་འཛིན་
རྟོག་པས་དེ་མ་ཡིན་བསལ་བའི་རྣམ་པ་དངོས་སུ་ཤར་བའི་སྒོ་ནས་དངོས་སུ་རྟོགས་པར་
བྱ་བ། གཞན་སེལ་གྱི་མཚན་ཉིད་ཡིན་པར་ཐལ། །ཐར་ལམ་གསལ་བྱེད་ལས། དང་པོ་
ནི། དེ་མ་ཡིན་བསལ་བའི་རྣམ་པ་དངོས་སུ་ཤར་བའི་སྒོ་ནས་དངོས་སུ་རྟོགས་པར་བྱ་
བའོ། །ཞེས་གསུངས་པའི་ཕྱིར། ཟེར་ན་མ་ཁྱབ། འདོད་ན། རྟག་དངོས་ཀྱིས་སྟོང་པའི་
མེ་ཆོས་ཅན། རང་འཛིན་རྟོག་པས་དེ་མ་ཡིན་བསལ་བའི་རྣམ་པ་དངོས་སུ་ཤར་བའི་སྒོ་
ནས་དངོས་སུ་རྟོགས་པར་བྱ་བ་ཡིན་པར་ཐལ། གཞན་སེལ་ཡིན་པའི་ཕྱིར་ཏེ། དགག་
པ་ཡིན་པའི་ཕྱིར། འདོད་ན། རྟག་དངོས་ཀྱི་སྟོང་པའི་མེ་ཆོས་ཅན། དེ་མ་ཡིན་པར་
ཐལ། ཁྱོད་འཛིན་རྟོག་པ་ལ་ཁྱོད་མ་ཡིན་པ་བསལ་བའི་རྣམ་པ་དངོས་སུ་མ་ཤར་བའི་
ཕྱིར་ཏེ། ཁྱོད་འཛིན་རྟོག་པ་ལ་ཁྱོད་མ་ཡིན་པ་བཅད་པ་རྣམ་པ་དངོས་སུ་མ་ཤར་བའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་
ལོག་པའི་རྣམ་པ་མ་ཤར་བའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་མ་ཡིན་
པ་ལས་ལོག་པ་ཁྱོད་འཛིན་རྟོག་པའི་དངོས་ཡུལ་མ་ཡིན་པའི་ཕྱིར།མ་གྲུབ་ན། རྟག་

དངོས་ཀྱི་སྟོང་པའི་མེ་ཆོས་ཅན། དེར་ཐལ། ཁྱོད་མ་ཡིན་པ་ལས་ལོག་པ་ཁྱོད་འཛིན་
རྟོག་པའི་ཤུགས་ཡུལ་ཡིན་པའི་ཕྱིར་ཏེ། རྣམ་འགྲེལ་ལས། སྒྲ་རྣམས་ལས་དེ་རྟོག་ཉིད་
ཀྱིས། གཞན་དུ་རྟོགས་འགྱུར་དེ་ལ་ནི། ཞེས་གསུངས་པའི་ཕྱིར། གཉིས་པ་ལ་གཉིས།
མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
མ་ཡིན་དགག་དང་མེད་དགག་གཉིས།
ཞེས་པ་སྟེ། དོན་ནི་གཞན་སེལ་ལ་དབྱེ་ན། མ་ཡིན་དགག་གཞན་སེལ་དང་།
མེད་དགག་གི་གཞན་སེལ་གཉིས་ཡོད་དེ། ཚད་མའི་དེ་ཁོ་ན་ཉིད་བསྡུས་པ་ལས། འདིར་
ནི་སེལ་བ་རྣམ་གཉིས་ཏེ། མ་ཡིན་པ་དང༌། མེད་པའོ། །ཞེས་གསུངས་པའི་ཕྱིར།
གཉིས་པ་རྒྱས་པར་བཤད་པ་ལ་གཉིས། མ་ཡིན་དགག་གི་གཞན་སེལ་དང་། མེད་
དགག་གི་གཞན་སེལ་བཤད་པའོ། །དང་པོ་ལ་བཞི། མ་ཡིན་དགག་གི་ངོ་བོ། དབྱེ་བ་
མཚན་གཞི་དང་བཅས་པ། གཞན་སེལ་རྩི་བའི་གཞི། མ་ཡིན་དགག་གི་ཁྱད་པར་བསྟན་
པའོ། །དང་པོ་ནི།
རང་སྒྲས་དགག་བྱ་བཀག་ཤུལ་དུ། །ཆོས་གཞན་འཕེན་པ་མ་ཡིན་དགག །
ཅེས་པ་སྟེ། དོན་ནི། གཞན་སེལ་ཡང་ཡིན་རང་བརྗོད་པའི་སྒྲས་རང་གི་དགག་བྱ་
བཀག་ཤུལ་དུ་རང་གི་འཕང་བྱར་གྱུར་པའི་ཆོས་གཞན་སྒྲུབ་པ་འཕེན་པ་ཡང་ཡིན་པའི་
གཞི་མཐུན་པར་དམིགས་པ། །མ་ཡིན་དགག་གི་གཞན་སེལ་གྱི་མཚན་ཉིད། དེ་ལྟར་
ཡིན་ཏེ། དྲང་ངེས་རྣམ་འབྱེད་ལས། མ་ཡིན་དགག་ནི། དགག་བྱ་དངོས་སུ་བཅད་ནས་
ཆོས་གཞན་འཕེན་པ་སྟེ། ཞེས་གསུངས་པའི་ཕྱིར། གཉིས་པ་ནི།
དེ་ལ་བློ་དང་དོན་གྱི་དབྱེ། །མ་ཡིན་དགག་གྱུར་དོན་བྱེད་ནི། །
ནུས་སྟོང་བློ་ཡི་གཞན་སེལ་དོན། །བུམ་འཛིན་རྟོག་པར་བུམ་པ་ནི། །
མིན་ལས་ལོག་པར་སྣང་བ་བཞིན། །དེར་གྱུར་དོན་བྱེད་ནུས་པ་ནི། །

དོན་གྱི་གཞན་སེལ་ཡིན་ཞེས་གྲགས། །བུམ་པ་མིན་ལས་ལོག་པ་དང༌། །
རྟག་དངོས་ཀྱིས་སྟོང་ཀ་བུམ་བཞིན།
ཞེས་པ་སྟེ། དོན་ནི། མ་ཡིན་དགག་གི་གཞན་སེལ་དེ་ལ། བློའི་གཞན་སེལ་དང་།
དོན་རང་མཚན་གྱི་གཞན་སེལ་གཉིས་སུ་དབྱེ་བ་ཡིན་ཏེ། ཚད་མའི་དེ་ཁོ་ན་ཉིད་བསྡུས་
པ་ལས། མ་ཡིན་པ་ཡང་རྣམ་གཉིས་ཏེ། བློ་དང་དོན་གྱི་དབྱེ་བའོ། །ཞེས་གསུངས་
པའི་ཕྱིར། བློའི་གཞན་སེལ་ཡིན་ན། མ་ཡིན་དགག་གི་གཞན་སེལ་དུ་གྱུར་པའི་དོན་
བྱེད་ནུས་པས་སྟོང་པ་ཡིན་དགོས་ཏེ། མ་ཡིན་དགག་གི་གཞན་སེལ་ཡང་ཡིན། རྟོག་
པས་སྒྲོ་བཏགས་ཙམ་དུ་གྲུབ་པའི་ཆོས་ཡང་ཡིན་པའི་གཞི་མཐུན་པར་དམིགས་པ།བློའི་
གཞན་སེལ་གྱི་མཚན་ཉིད་དང་དོན་ཡིན་པའི་ཕྱིར། མཚན་གཞི་ནི། བུམ་འཛིན་རྟོག་པ་
ལ་བུམ་པ་མ་ཡིན་པ་ལས་ལོག་པར་སྣང་བ་དང༌། ཀ་འཛིན་རྟོག་པ་ལ་ཀ་བ་མ་ཡིན་པ་
ལས་ལོག་པར་སྣང་བ་བཞིན་ཡིན་ཏེ། བློའི་གཞན་སེལ་དང༌། མ་ཡིན་དགག་གི་གཞན་
སེལ་དུ་གྱུར་པའི་སྤྱི་མཚན་གཉིས་དོན་གཅིག་ཡིན་པའི་ཕྱིར། མ་ཡིན་དགག་གི་གཞན་
སེལ་དེར་གྱུར་པའི་དོན་བྱེད་ནུས་པ་དང༌། དངོས་པོར་གྱུར་པའི་གཞན་སེལ་ནི། དོན་
རང་མཚན་གྱི་གཞན་སེལ་དང་དོན་གཅིག་པ་ཡིན་ཞེས་གྲགས་ཏེ། མ་ཡིན་དགག་གི་
གཞན་སེལ་ཡང་ཡིན། རྟོག་པས་སྒྲོ་མ་བཏགས་པར་རང་ངོས་ནས་གྲུབ་པ་ཡང་ཡིན་
པའི་གཞི་མཐུན་པར་དམིགས་པ། དོན་རང་མཚན་གྱི་གཞན་སེལ་གྱི་མཚན་ཉིད་ཡིན་
པའི་ཕྱིར། མཚན་གཞི་ནི། བུམ་པ་མ་ཡིན་པ་ལས་ལོག་པ་དང་། ཀ་བ་མ་ཡིན་པ་ལས་
ལོག་པ་དང༌། རྟག་དངོས་ཀྱིས་སྟོང་བའི་ཀ་བུམ་གཉིས་བཞིན་ཡིན་ཏེ། དང་པོ་བུམ་
པའི་དོན་གྱི་གཞན་སེལ་དང་། གཉིས་པ་ཀ་བའི་དོན་གྱི་གཞན་སེལ་དང་། གསུམ་པ་
ཀ་བུམ་གཉིས་ཀྱི་དོན་རང་མཚན་གྱི་གཞན་སེལ་ཡིན་པའི་ཕྱིར། ཁོ་ན་རེ། བུམ་
འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དེ། བློའི་གཞན་སེལ་མ་ཡིན་

པར་ཐལ། དེ་བུམ་པའི་བློའི་གཞན་སེལ་མ་ཡིན་པའི་ཕྱིར་ཏེ། བུམ་པའི་བློའི་གཞན་
སེལ་ལ་བུམ་འཛིན་རྟོག་པ་ལ་ཤར་བའི་རྣམ་པ་བུམ་པ་མ་ཡིན་པ་ལས་ལོག་པར་སྣང་བ་
དེ་འཇོག་དགོས་པའི་ཕྱིར་ཏེ། ཐར་ལམ་གསལ་བྱེད་ལས། བུམ་འཛིན་རྟོག་པ་ལ་ཤར་
བའི་རྣམ་པ་བུམ་པ་མ་ཡིན་པ་ལས་ལོག་པར་སྣང་བ་བློའི་སེལ་བ་དང༌། ཞེས་གསུངས་
པའི་ཕྱིར་ཟེར་རོ། །ཁ་ཅིག་ན་རེ། བུམ་པ་མ་ཡིན་པ་ལས་ལོག་པ་དང་། བུམ་པ་བུམ་པ་
མ་ཡིན་པ་ལས་ལོག་པ་གཉིས་ལ་ཁྱད་པར་མེད་པར་ཐལ། །དེ་གཉིས་ཀ་བུམ་པའི་དོན་
རང་མཚན་གྱི་གཞན་སེལ་ཡིན་པའི་ཕྱིར། མ་གྲུབ་ན། དེར་ཐལ། དང་པོ་དེ་ཡིན་པ་
གང་ཞིག ཕྱི་མ་དེ་ཡིན་པའི་ཕྱིར། ཕྱི་མ་མ་གྲུབ་ན། བུམ་པ་བུམ་པ་མ་ཡིན་པ་ལས་
ལོག་པ་ཆོས་ཅན། བུམ་པའི་དོན་རང་མཚན་གྱི་གཞན་སེལ་ཡིན་པར་ཐལ། །ཐར་ལམ་
གསལ་བྱེད་ལས། བུམ་པ་བུམ་པ་མ་ཡིན་ལས་ལྡོག་པ་ནི་དོན་གྱི་གཞན་སེལ་དང་།
ཞེས་གསུངས་པའི་ཕྱིར། ཟེར་ན་མ་ཁྱབ་། འདོད་ན། བུམ་པ་བུམ་པ་མ་ཡིན་པ་ལས་
ལོག་པ་ཆོས་ཅན། བུམ་པའི་དོན་རང་མཚན་གྱི་གཞན་སེལ་མ་མ་ཡིན་པར་ཐལ། རང་
མཚན་མ་ཡིན་པའི་ཕྱིར་ཏེ། དངོས་པོ་མ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར། མ་
གྲུབ་ན། བུམ་པ་བུམ་པ་མ་ཡིན་པ་ལས་ལོག་པ་རྟག་པ་ཡིན་པར་ཐལ། བུམ་པ་བུམ་པ་
ཡིན་པ་རྟག་པ་ཡིན་པའི་ཕྱིར་ཏེ། དེ་དང་རྟག་པའི་གཞི་མཐུན་ཡོད་པའི་ཕྱིར་ཏེ། ཤེས་
བྱ་དེ་དེ་ཡིན་པའི་ཕྱིར། མ་གྲུབ་ན། ཤེས་བྱ་ཆོས་ཅན། དེར་ཐལ། བུམ་པ་བུམ་པ་
ཡིན་པ་གང་ཞིག །རྟག་པ་ཡིན་པའི་ཕྱིར། དང་པོ་མ་གྲུབ་ན། ཤེས་བྱ་ཆོས་ཅན། བུམ་
པ་བུམ་པ་ཡིན་པར་ཐལ། དངོས་པོ་དངོས་པོ་ཡིན་པའི་ཕྱིར་ཏེ། དངོས་པོ་ཡིན་པ་ཡོད་
པའི་ཕྱིར། རྩ་བར་འདོད་ན། དེ་གཉིས་ལ་ཁྱད་པར་ཡོད་པར་ཐལ། བུམ་པ་མ་ཡིན་པ་
ལས་ལོག་པ་རང་མཚན་ཡིན་པ་གང་ཞིག །བུམ་པ་བུམ་པ་མ་ཡིན་པ་ལས་ལོག་པ་སྤྱི་
མཚན་ཡིན་པའི་ཕྱིར། ཁ་ཅིག་ན་རེ། ཁྱོད་ཀྱིས་ཁྱད་པར་བཤད་པ་དེ་མི་འཐད་པར་

ཐལ། །དེ་གཉིས་ཀ་རང་མཚན་མ་ཡིན་པར་མཚུངས་པའི་ཕྱིར་ཏེ། བུམ་པ་མ་ཡིན་པ་
ལས་ལོག་པ་རང་མཚན་མ་ཡིན་པའི་ཕྱིར་ཏེ། དེ་དངོས་པོ་མ་ཡིན་པའི་ཕྱིར་ཏེ། བུམ་
པ་མ་ཡིན་པ་མ་ཡིན་པ་དངོས་པོ་མ་ཡིན་པ་གང་ཞིག །དེ་དང་བུམ་པ་མ་ཡིན་པ་ལས་
ལོག་པ་གཉིས་ལ་ཁྱད་པར་མེད་པའི་ཕྱིར། དེས་ན། བུམ་པ་མ་ཡིན་པ་ལས་ལོག་པའི་
བུམ་པ་བུམ་པའི་དོན་རང་མཚན་གྱི་གཞན་སེལ་ཡིན་ནོ་ཞེས་སྨྲ་བར་བྱེད་དོ། །གསུམ་
པ་གཞན་སེལ་རྩི་བའི་གཞི་ནི།
དེས་ན་དངོས་པོ་ཐམས་ཅད་ཀྱི། །སྟེང་དུ་གཞན་སེལ་གསུམ་རྩིར་ཡོད། །
བུམ་པ་ལྟ་བུ་ལ་མཚོན་ན། །བློ་དོན་སེལ་བ་བཤད་ཟིན་ཅིང༌། །
བུམ་པ་བུམ་པ་མ་ཡིན་པར། །མེད་པ་བུམ་པའི་མེད་དགག་གོ །
ཞེས་པ་སྟེ། དོན་ནི། དེས་ན་གཞན་སེལ་གསུམ་རྩི་བའི་གཞི་ཡོད་དེ། དངོས་པོ་
ཐམས་ཅད་ཀྱི་སྟེང་དུ་བློ་དོན་མེད་དགག་གི་གཞན་སེལ་གསུམ་རྩིར་ཡོད་པའི་ཕྱིར་ཏེ།
ཤཱཀྱ་བློས། འདིར་གཞན་སེལ་བ་ནི་རྣམ་པ་གསུམ་ཡིན་ཏེ། ཞེས་དང༌། ཡང་དེས།
གང་སྔོན་གྱི་སློབ་དཔོན་དག་གིས་ཐམས་ཅད་ལ་ཁྱད་པར་མེད་པར་རྣམ་པར་བཞག་པ་
ཡིན་ཏེ། ཞེས་དང༌། རིགས་རྒྱན་ལས། འོ་ན་བུམ་པ་ལྟ་བུ་ལ་གཞན་སེལ་གསུམ་ཇི་
ལྟར་ཡོད་ཅེ་ན། གཞན་བསལ་བའི་གཞི་དང༌། གཞན་བསལ་བའི་ཆ་དང་གཞན་སེལ་
བར་བྱེད་པ་གསུམ་ཡོད་པས་སོ། །ཞེས་གསུངས་པའི་ཕྱིར། དེའི་དང་པོ་དོན་གྱི་
གཞན་སེལ་དང་། གཉིས་པ་མེད་དགག །གསུམ་པ་བློའི་གཞན་སེལ་ལོ། །བུམ་པ་མ་
ཡིན་པ་ལས་ལོག་པ་དེ་གཞན་བུམ་པ་མ་ཡིན་པ་བསལ་བའི་གཞི་ཡིན་པས་ན་གཞན་
སེལ་དང༌། བུམ་པ་བུམ་པ་མ་ཡིན་པར་མེད་པ་དེ་གཞན་བུམ་པ་མ་ཡིན་པ་བསལ་བའི་
ཆ་ཡིན་པས་ན་གཞན་སེལ་དང་། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་
པར་སྣང་བ་དེ་གཞན་བུམ་པ་མ་ཡིན་པ་སེལ་བར་བྱེད་པས་ན་གཞན་སེལ་ཞེས་བརྗོད་

དོ། །བུམ་པ་ལྟ་བུ་ལ་མཚོན་ན། བློ་དང་དོན་གྱི་སེལ་བ་སྔར་བཤད་ཟིན་པ་ལྟར། །བུམ་
པ་མ་ཡིན་པ་ལས་ལོག་པ་དེ་བུམ་པའི་དོན་རང་མཚན་གྱི་གཞན་སེལ་དང་། བུམ་འཛིན་
རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དེ་བུམ་པའི་བློའི་གཞན་སེལ་ཡིན་ཅིང་།
བུམ་པ་བུམ་པ་མ་ཡིན་པར་མེད་པ་དེ་བུམ་པའི་མེད་དགག་གི་གཞན་སེལ་དུ་འཇོག་གོ །
ཀ་བུམ་གཉིས་ལྟ་བུ་ལ་མཚོན་ན། རྟག་དངོས་ཀྱིས་སྟོང་བའི་ཀ་བུམ་གཉིས་དེ་ཀ་བུམ་
གཉིས་ཀྱི་དོན་རང་མཚན་གྱི་གཞན་སེལ་དང༌། ཀ་བུམ་གཉིས་འཛིན་པའི་རྟོག་པ་ལ་ཀ་
བུམ་གཉིས་མ་ཡིན་པ་ལས་ལོག་པར་སྣང་བ་དེ་ཀ་བུམ་གཉིས་ཀྱི་བློའི་གཞན་སེལ་དང་།
ཀ་བུམ་གཉིས་ཀ་བུམ་གཉིས་ཀྱང་ཡིན། ཀ་བུམ་གཉིས་མ་ཡིན་པ་ཡང་ཡིན་པའི་གཞི་
མཐུན་པར་མེད་པ་དེ། ཀ་བུམ་གཉིས་ཀྱི་མེད་དགག་གི་གཞན་སེལ་དུ་འཇོག་པ་ཡིན་
ནོ། །དེ་ཡིན་པ་སྲིད་པ་དང་མི་སྲིད་པ་དངོས་པོ་ཐམས་ཅད་ལ་རིགས་འགྲེ་ཤེས་པར་
བྱའོ། །ཁོ་ན་རེ། དངོས་པོ་ཡིན་ན། ཁྱོད་ཀྱི་གཞན་སེལ་གསུམ་ཡོད་པས་ཁྱབ་པར་
ཐལ། །དངོས་པོ་ཐམས་ཅད་ཀྱི་སྟེང་དུ་གཞན་སེལ་གསུམ་ཡོད་པའི་ཕྱིར། འདོད་ན།
བློ་ཆོས་ཅན། ཁྱོད་ཀྱི་གཞན་སེལ་གསུམ་ཡོད་པར་ཐལ། །དངོས་པོ་ཡིན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། ཤེས་པ་ཡིན་པའི་ཕྱིར། འདོད་ན། བློ་ཆོས་ཅན། ཁྱོད་
ཀྱི་གཞན་སེལ་གསུམ་པོ་གང་རུང་ཡིན་ན། ཁྱོད་ཀྱི་གཞན་སེལ་ཡིན་པས་ཁྱབ་པར་
ཐལ། ཁྱོད་ཀྱི་གཞན་སེལ་གསུམ་ཡོད་པའི་ཕྱིར། ཟེར་ན་མ་ཁྱབ། འདོད་ན། བློ་མ་
ཡིན་པ་ལས་ལོག་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་
ཆོས་ཅན། དེར་ཐལ། བློའི་དོན་རང་མཚན་གྱི་གཞན་སེལ་ཡིན་པའི་ཕྱིར། མ་གྲུབ་ན།
བློ་ཆོས་ཅན། ཁྱོད་མ་ཡིན་པ་ལས་ལོག་པ་ཁྱོད་ཀྱི་དོན་རང་མཚན་གྱི་གཞན་སེལ་ཡིན་
པར་ཐལ། །ཁྱོད་ཡིན་པ་སྲིད་པའི་དངོས་པོ་ཡིན་པའི་ཕྱིར། འདོད་ན་བློ་མ་ཡིན་པ་
ལས་ལོག་པ་ཆོས་ཅན། བློའི་གཞན་སེལ་མ་ཡིན་པར་ཐལ། །སྤྱི་མཚན་མ་ཡིན་པའི་

ཕྱིར། ཁྱབ་སྟེ། སྤྱི་མཚན་མ་ཡིན་ན། བློའི་གཞན་སེལ་མ་ཡིན་དགོས་པའི་ཕྱིར། མ་
གྲུབ་ན། དེར་ཐལ། བློའི་གཞན་སེལ་ཡིན་ན། སྤྱི་མཚན་ཡིན་དགོས་པའི་ཕྱིར་ཏེ།
རྣམ་འགྲེལ་ལས། སྤྱི་ཡི་བློ་ཡང་བསླད་པ་ཡིན། ཞེས་གསུངས་པའི་ཕྱིར། ཁོ་ན་རེ།
དོན་རང་མཚན་གྱི་གཞན་སེལ་གསུམ་པོ་གང་རུང་ཡིན་ན། དོན་རང་མཚན་གྱི་གཞན་
སེལ་ཡིན་པས་ཁྱབ་པར་ཐལ། །དོན་རང་མཚན་གྱི་གཞན་སེལ་དེ་ལ་གསུམ་ཡོད་པའི་
ཕྱིར། ཟེར་ན་མ་ཁྱབ། མ་གྲུབ་ན། དོན་རང་མཚན་ཆོས་ཅན། ཁྱོད་ཀྱི་གཞན་སེལ་
གསུམ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། དོན་རང་མཚན་
འཛིན་པའི་རྟོག་པ་ལ་དོན་རང་མཚན་མ་ཡིན་པ་ལས་ལོག་པར་སྣང་བ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དོན་རང་མཚན་གྱི་གཞན་
སེལ་གསུམ་པོ་གང་རུང་ཡིན་པར་ཐལ། དོན་རང་མཚན་གྱི་བློའི་གཞན་སེལ་ཡིན་པའི་
ཕྱིར། མ་གྲུབ་ན། དོན་རང་མཚན་ཆོས་ཅན། ཁྱོད་འཛིན་རྟོག་པ་ལ་ཁྱོད་མ་ཡིན་པ་
ལས་ལོག་པར་སྣང་བ་ཁྱོད་ཀྱི་བློའི་གཞན་སེལ་ཡིན་པར་ཐལ། །ཁྱོད་གཞི་གྲུབ་པའི་
ཕྱིར། གོང་དུ་འདོད་ན། དོན་རང་མཚན་འཛིན་པའི་རྟོག་པ་ལ་དོན་རང་མཚན་མ་ཡིན་
པ་ལས་ལོག་པར་སྣང་བ་ཆོས་ཅན། དོན་རང་མཚན་གྱི་གཞན་སེལ་མ་ཡིན་པར་ཐལ།
རང་མཚན་མ་ཡིན་པའི་ཕྱིར་ཏེ། སྤྱི་མཚན་ཡིན་པའི་ཕྱིར་ཏེ། བློའི་གཞན་སེལ་ཡིན་
པའི་ཕྱིར། ཁ་ཅིག་ན་རེ། བློའི་གཞན་སེལ་ཡིན་ན། བློའི་གཞན་སེལ་གསུམ་པོ་གང་
རུང་ཡིན་པས་ཁྱབ་པར་ཐལ། །དེ་ལ་གསུམ་དུ་ཡོད་པའི་ཕྱིར། ཟེར་ན་མ་ཁྱབ། འདོད་
ན། ཤིང་འཛིན་རྟོག་པ་ལ་ཤིང་མ་ཡིན་པ་ལས་ལོག་པར་སྣང་བ་ཆོས་ཅན། དེར་ཐལ།
དེའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། བློའི་གཞན་སེལ་ཡིན་པར་ཐལ།
ཤིང་གི་བློའི་གཞན་སེལ་ཡིན་པའི་ཕྱིར། རྟགས་སླ། དོད་ན། དེ་ཆོས་ཅན། བློའི་
གཞན་སེལ་གསུམ་པོ་གང་རུང་མ་ཡིན་པར་ཐལ། བློའི་དོན་རང་མཚན་གྱི་གཞན་སེལ་

མ་ཡིན་པ་གང་ཞིག །བློའི་བློའི་གཞན་སེལ་མ་ཡིན། བློའི་མེད་དགག་གི་གཞན་སེལ་
མ་ཡིན་པའི་ཕྱིར། དང་པོ་མ་གྲུབ་ན། ཤིང་འཛིན་རྟོག་པ་ལ་ཤིང་མ་ཡིན་པ་ལས་ལོག་
པར་སྣང་བ་ཆོས་ཅན། བློའི་དོན་རང་མཚན་གྱི་གཞན་སེལ་མ་ཡིན་པར་ཐལ། བློ་ཞེས་
པའི་སྒྲའི་བརྗོད་བྱ་མ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། བློའི་བློའི་
གཞན་སེལ་མ་ཡིན་པར་ཐལ། །བློ་ཞེས་པའི་སྒྲའི་བརྗོད་བྱ་མ་ཡིན་པའི་ཕྱིར། གསུམ་
པ་མ་གྲུབ་ན། དེ་ཆོས་ཅན། བློའི་མེད་དགག་གི་གཞན་སེལ་མ་ཡིན་པར་ཐལ། བློ་ཞེས་
པའི་སྒྲའི་བརྗོད་བྱ་མ་ཡིན་པའི་ཕྱིར། མ་ཁྱབ་ན། དེ་གསུམ་ལ་ཁྱབ་པ་རེ་རེ་ནས་གྲུབ་
པར་ཐལ། །བློའི་གཞན་སེལ་གསུམ་པོ་གང་རུང་ཡིན་ན། བློ་ཞེས་པའི་སྒྲའི་བརྗོད་བྱ་
ཡིན་དགོས་པའི་ཕྱིར་ཏེ། ཤིང་གི་གཞན་སེལ་གསུམ་པོ་གང་རུང་ཡིན་ན། ཤིང་ཞེས་
པའི་སྒྲའི་བརྗོད་བྱ་ཡིན་དགོས་པའི་ཕྱིར་ཏེ། རྣམ་འགྲེལ་ལས། སྒྲ་དོན་ཆ་ནི་ཅི་བརྗོད་
ཅེས། །དེས་ལ་གཞན་སེལ་བརྗོད་པར་བྱ། །ཞེས་གསུངས་པའི་ཕྱིར། ཁ་ཅིག་ན་རེ།
དོན་རང་མཚན་གྱི་གཞན་སེལ་ཡིན་ན། དོན་རང་མཚན་གྱི་གཞན་སེལ་གསུམ་པོ་གང་
རུང་ཡིན་དགོས་པར་ཐལ། དེ་ལ་གསུམ་དུ་ཡོད་པའི་ཕྱིར། ཟེར་ན་མ་ཁྱབ། འདོད་ན།
ཤིང་མ་ཡིན་པ་ལས་ལོག་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
གྲུབ་སྟེ། ཤིང་གི་དོན་རང་མཚན་གྱི་གཞན་སེལ་ཡིན་པའི་ཕྱིར། འདོད་ན། ཤིང་མ་
ཡིན་པ་ལས་ལོག་པ་ཆོས་ཅན། དོན་རང་མཚན་གྱི་གཞན་སེལ་གསུམ་པོ་གང་རུང་མ་
ཡིན་པར་ཐལ། དོན་རང་མཚན་ཞེས་པའི་སྒྲའི་བརྗོད་བྱ་མ་ཡིན་པའི་ཕྱིར། ཁ་ཅིག་ན་
རེ། ཁྱོད་ཀྱི་གཞན་སེལ་ཡོད་ན། ཁྱོད་ཡོད་པས་ཁྱབ་ཟེར་ན། བློ་མ་ཡིན་པའི་བློ་ཆོས་
ཅན། ཁྱོད་ཡོད་པར་ཐལ། ཁྱོད་ཀྱི་གཞན་སེལ་ཡོད་པའི་ཕྱིར། ཁྱབ་པ་ཁས། མ་གྲུབ་
ན། བློ་མ་ཡིན་པའི་བློའི་གཞན་སེལ་ཡོད་པར་ཐལ། བློའི་གཞན་སེལ་ཡིན་ན། བློ་མ་
ཡིན་པས་ཁྱབ་པའི་ཕྱིར། འདོད་མི་ནུས་ཏེ། བློ་མ་ཡིན་པའི་བློ་མེད་པའི་ཕྱིར་ཏེ། ཚད་

མ་མ་ཡིན་པའི་ཚད་མ་མེད་པའི་ཕྱིར། གཞན་ཡང་། བུམ་པའི་བློ་ཆོས་ཅན། དེར་ཐལ།
དེའི་ཕྱིར། ཁྱབ་པ་ཁས། རྟགས་གྲུབ་སྟེ། བུམ་པའི་གཞན་སེལ་གསུམ་ཡོད་པའི་ཕྱིར་
ཏེ། ཐར་ལམ་གསལ་བྱེད་དུ་གཞན་སེལ་གསུམ་བུམ་པ་ལ་སྦྱར་ནས་གསུངས་པའི་
ཕྱིར། འདོད་ན། བུམ་པའི་ཚད་མ་ཡོད་པར་ཐལ། བུམ་པའི་བློ་ཡོད་པའི་ཕྱིར། འདོད་
མི་ནུས་སོ། །ཁོ་ན་རེ། བུམ་པའི་གཞན་སེལ་གསུམ་མེད་པར་ཐལ། །བུམ་པའི་གཞན་
སེལ་ཡིན་ན། བུམ་པའི་དོན་རང་མཚན་གྱི་གཞན་སེལ་ཡིན་དགོས་པའི་ཕྱིར་ཏེ། ཊིཀ་
ཆེན་ལས། དེས་ན་བུམ་པའི་གཞན་སེལ་ནི། བུམ་པའི་དོན་གྱི་སེལ་བ་ཁོ་ན་ལ་བརྗོད་
དོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། བུམ་པ་མ་ཡིན་པ་དངོས་སུ་བསལ་
བའི་གཞི་བུམ་པ་དོན་གྱི་སེལ་བ་ཁོ་ན་ལ་བརྗོད་པའི་དོན་ཡིན་པའི་ཕྱིར་ཏེ། བུམ་པའི་
བློའི་གཞན་སེལ་ཡོད་པའི་ཕྱིར་ཏེ། ཊིཀ་ཆེན་ལས། བུམ་འཛིན་རྟོག་པ་ལ་བུམ་པར་
སྣང་བ་དེ་བུམ་པའི་བློའི་གཞན་སེལ་ནི་ཡིན་ཏེ། བུམ་འཛིན་རྟོག་པའི་སྣང་ཡུལ་དུ་གྱུར་
པའི་གཞན་སེལ་ཡིན་པའི་ཕྱིར་རོ། །ཞེས་གསུངས་པའི་ཕྱིར། ཁ་ཅིག །དེ་ཉིད་བུམ་
པའི་བློའི་གཞན་སེལ་ཡིན་ཡང་བུམ་པའི་གཞན་སེལ་མིན་ཞེས་སྨྲ་བ་ནི་མི་འཐད་དེ།
དེ་ཉིད་གཞན་བུམ་པ་མ་ཡིན་པ་སེལ་བར་བྱེད་པས་བུམ་པའི་གཞན་སེལ་ཡིན་པར་
རིགས་རྒྱན་དུ་གསུངས་པའི་ཕྱིར། ཁ་ཅིག་ན་རེ། ཁྱོད་ཀྱི་བློའི་གཞན་སེལ་ཁྱོད་ཡིན་
པ་གང་ཞིག །ཁྱོད་ཀྱི་མེད་དགག་གི་གཞན་སེལ་ཁྱོད་ཡིན་ན། ཁྱོད་ཀྱི་དོན་རང་མཚན་
གྱི་གཞན་སེལ་ཁྱོད་ཡིན་པས་ཁྱབ་ཟེར་ན། རྟག་པ་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། རྟགས་རེ་རེ་ནས་སླ། འདོད་མི་ནུས་ཏེ། རྟག་པའི་དོན་རང་མཚན་གྱི་
གཞན་སེལ་མེད་པའི་ཕྱིར། ཁ་ཅིག་ན་རེ། ཁྱོད་ཀྱི་དོན་རང་མཚན་གྱི་གཞན་སེལ་ཁྱོད་
ཡིན་ན། ཁྱོད་ཀྱི་བློ་དང་མེད་དགག་གི་གཞན་སེལ་ཁྱོད་ཡིན་པས་ཁྱབ་ཟེར་ན། དངོས་
པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་སླ། ཁ་ཅིག་ན་རེ།

ཁྱོད་དང་དོན་རང་མཚན་གྱི་གཞན་སེལ་ལ་མུ་བཞི་ཡོད་པ་གང་ཞིག །ཁྱོད་དང་བློའི་
གཞན་སེལ་ལ་མུ་བཞི་ཡོད། ཁྱོད་དང་མེད་དགག་གི་གཞན་སེལ་ལ་མུ་བཞི་ཡོད་ན།
ཁྱོད་དང་རྟེན་འབྲེལ་ལ་མུ་བཞི་ཡོད་པས་ཁྱབ་ཟེར་ན། གཅིག་ཏུ་གྱུར་པའི་དངོས་མེད་
དང་བློ་གང་རུང་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དང་པོ་མ་གྲུབ་ན། དེ་
ཆོས་ཅན། ཁྱོད་དང་དོན་རང་མཚན་གྱི་གཞན་སེལ་ལ་མུ་བཞི་ཡོད་པར་ཐལ། ཁྱོད་
ཡིན་ལ་དོན་རང་མཚན་གྱི་གཞན་སེལ་མ་ཡིན་པའི་མུ། དོན་རང་མཚན་གྱི་གཞན་
སེལ་ཡིན་ལ་ཁྱོད་མ་ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་
ཡོད་པའི་ཕྱིར། དང་པོ་ཡོད་དེ། གཟུགས་འཛིན་མིག་ཤེས་དེ་དེ་ཡིན་པའི་ཕྱིར།
གཉིས་པ་ཡོད་དེ། ཤིང་མ་ཡིན་པ་ལས་ལོག་པ་དེ་དེ་ཡིན་པའི་ཕྱིར། གསུམ་པ་ཡོད་དེ།
ཤེས་པ་མ་ཡིན་པ་ལས་ལོག་པ་དེ་དེ་ཡིན་པའི་ཕྱིར། བཞི་པ་ཡོད་དེ། ཀ་བ་དེ་དེ་ཡིན་
པའི་ཕྱིར། གཉིས་པ་མ་གྲུབ་ན། གཅིག་ཏུ་གྱུར་པའི་དངོས་མེད་དང་བློ་གང་རུང་ཆོས་
ཅན། ཁྱོད་དང་བློའི་གཞན་སེལ་ལ་མུ་བཞི་ཡོད་པར་ཐལ། ཁྱོད་ཡིན་ལ་བློའི་གཞན་
སེལ་མ་ཡིན་པའི་མུ། བློའི་གཞན་སེལ་ཡིན་ལ་ཁྱོད་མ་ཡིན་པའི་མུ། གཉིས་ཀ་ཡིན་
པའི་མུ། གཉིས་ཀ་མ་ཡིན་པའི་མུ་ཡོད་པའི་ཕྱིར། དང་པོ་ཡོད་དེ། སྔོན་འཛིན་མིག་
ཤེས་དེ་དེ་ཡིན་པའི་ཕྱིར། གཉིས་པ་ཡོད་དེ། ཤིང་མ་ཡིན་པ་དང་ཀ་བ་མ་ཡིན་པ་
གཉིས་པོ་དེ་དེ་ཡིན་པའི་ཕྱིར། གསུམ་པ་ཡོད་དེ། ཤིང་འཛིན་རྟོག་པ་ལ་ཤིང་མ་ཡིན་
པ་ལས་ལོག་པར་སྣང་བ་དེ་དེ་ཡིན་པའི་ཕྱིར། བཞི་པ་ཡོད་དེ། ཀ་བུམ་གཉིས་པོ་དེ་དེ་
ཡིན་པའི་ཕྱིར། གསུམ་པ་མ་གྲུབ་ན། གཅིག་ཏུ་གྱུར་པའི་དངོས་མེད་དང་བློ་གང་རུང་
ཆོས་ཅན། ཁྱོད་དང་མེད་དགག་གི་གཞན་སེལ་ལ་མུ་བཞི་ཡོད་པར་ཐལ། །ཁྱོད་ཡིན་
ལ་མེད་དགག་གི་གཞན་སེལ་མ་ཡིན་པའི་མུ། མེད་དགག་གི་གཞན་སེལ་ཡིན་ལ་ཁྱོད་
མ་ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་ཡོད་པའི་ཕྱིར།

དང་པོ་ཡོད་དེ། ཤེས་བྱ་དེ་དེ་ཡིན་པའི་ཕྱིར། གཉིས་པ་ཡོད་དེ། བུམ་པ་མེད་པ་དང་
ཀ་བ་མེད་པ་གཉིས་པོ་དེ་དེ་ཡིན་པའི་ཕྱིར། གསུམ་པ་ཡོད་དེ། གང་ཟག་གི་བདག་མེད་
དེ་དེ་ཡིན་པའི་ཕྱིར། བཞི་པ་ཡོད་དེ། གཟུགས་དེ་དེ་ཡིན་པའི་ཕྱིར། རྩ་བར་འདོད་ན།
གཅིག་ཏུ་གྱུར་པའི་དངོས་མེད་དང་བློ་གང་རུང་ཆོས་ཅན། ཁྱོད་དང་རྟེན་འབྲེལ་ལ་མུ་
བཞི་མེད་པར་ཐལ། ཁྱོད་ཡིན་ལ་རྟེན་འབྲེལ་མ་ཡིན་པའི་མུ་མེད་པའི་ཕྱིར་ཏེ། ཁྱོད་
ཡིན་ན་རྟེན་འབྲེལ་ཡིན་པས་ཁྱབ་པའི་ཕྱིར་ཏེ། གཞི་གྲུབ་ན་རྟེན་འབྲེལ་ཡིན་དགོས་
པའི་ཕྱིར། བཞི་པ་མ་ཡིན་དགག་གི་ཁྱད་པར་བསྟན་པ་ནི།
ཡང་ན་དངོས་དང་ཤུགས་དང་ནི། །གཉིས་ཀར་སྐབས་སྟོབས་འཕེན་དང་བཞི། །
རིམ་བཞིན་བུམ་མེད་ས་ཕྱོགས་དང༌། །ལྷས་བྱིན་ཚོན་པོ་ཉིན་མི་ཟ། །
དེ་ཟས་མི་ཟ་རིད་མིན་པ། །མ་ངེས་བྲམ་ཟེའི་རིགས་མིན་བཞིན། །
ཞེས་པ་སྟེ། དོན་ནི། ཡང་མ་ཡིན་དགག་ལ་དབྱེ་ན། ཆོས་གཞན་སྒྲུབ་པ་དངོས་
སུ་འཕེན་པ་དང༌། དེ་ཤུགས་ལ་འཕེན་པ་དང༌། དེ་དངོས་ཤུགས་གཉིས་ཀ་ལ་འཕེན་པ་
དང༌། དེ་སྐབས་སྟོབས་ཀྱི་འཕེན་པའི་མ་ཡིན་དགག་དང་བཞི་ཡོད་དེ། སྤྱན་རས་
གཟིགས་ཀྱི་བརྟུལ་ཞུགས་ལས། དགག་པ་དོན་གྱི་བསྟན་པ་དང༌། །ཚིག་གཅིག་སྒྲུབ་
པར་བྱེད་པ་དང༌། །དེ་ལྡན་རང་ཚིག་མི་སྟོན་པ། །མ་ཡིན་གཞན་པ་གཞན་ཡིན་ནོ། །
ཞེས་གསུངས་པའི་ཕྱིར། དེ་ཡང་དོན་གྱི་བསྟན་པ་དང་ཞེས་པས་ཤུགས་ལ་འཕེན་པ་དེ་
བསྟན། ཚིག་གཅིག་སྒྲུབ་པར་བྱེད་པ་དང་ཞེས་པས་དངོས་སུ་འཕེན་པ་དེ་བསྟན། དེ་
ལྡན་ཞེས་པས་དངོས་ཤུགས་གཉིས་ཀ་ལ་འཕེན་པ་དེ་བསྟན། རང་ཚིག་མི་སྟོན་པ་ཞེས་
པས་སྐབས་ཐོབ་ཀྱིས་འཕེན་པ་དེ་བསྟན། གཞན་པ་གཞན་ཡིན་ནོ་ཞེས་པས་དེ་བཞི་
ལས་གཞན་པའི་མེད་དགག་གི་གཞན་སེལ་བསྟན་ཏོ། །ཐར་ལམ་གསལ་བྱེད་ལས། དེ་
ལ་དབྱེ་ན། ཆོས་གཞན་དངོས་སུ་འཕངས་པ་དང༌། ཤུགས་ལ་འཕངས་པ་དང༌།

སྐབས་སྟོབས་ཀྱིས་འཕངས་པའོ། །ཞེས་དངོས་དང་ཤུགས་ལ་འཕེན་པ་བསྟན་པས་
དངོས་ཤུགས་གཉིས་ཀར་འཕེན་པ་གོ་བར་གྱུར་པས་གསུམ་དུ་འདུས་ནས་བསྟན་
ཏོ། །དེ་བཞིའི་མཚན་གཞི་རིམ་པ་བཞིན། བུམ་པ་མེད་པའི་ས་ཕྱོགས་ལྟ་བུ་དང་པོ་
དང༌། ལྷས་བྱིན་ཚོན་པོ་ཉིན་པར་ཟས་མི་ཟ་བ་ལྟ་བུ་གཉིས་པ་དང༌། ལྷས་བྱིན་ཚོན་པོ་
དེ་ཉིད་ཉིན་པར་ཟས་མི་ཟ་བ་རིད་པ་མ་ཡིན་པ་ཡོད་པ་ལྟ་བུ་གསུམ་པ་དང༌། གང་ཟག་
གཅིག་རྒྱལ་རིགས་དང་བྲམ་ཟེའི་རིགས་གང་རུང་དུ་ངེས་ཁྱད་པར་མ་ངེས་པའི་ཚེ་ན་
བྲམ་ཟེའི་རིགས་མ་ཡིན་པ་ལྟ་བུ་བཞི་པར་འཇོག་པ་བཞིན་ཡིན་ནོ། །དེ་ལྟར་ཡིན་ཏེ།
བུམ་པ་དག་པའི་ས་ཕྱོགས་ཞེས་པའི་སྒྲས་བུམ་པ་ཡོད་པ་བཀག་ནས་ས་ཕྱོགས་དངོས་
སུ་འཕེན་པའི་ཕྱིར། ལྷས་བྱིན་ཚོན་པོ་ཉིན་པར་ཟས་མི་ཟ་བ་ཞེས་པའི་སྒྲས་ཉིན་པར་
ཟས་ཟ་བ་བཀག་ནས་མཚན་མོ་ཟས་ཟ་བ་ཤུགས་ལ་འཕངས་པའི་ཕྱིར། ལྷས་བྱིན་ཚོན་
པོ་ཉིན་པར་ཟས་མི་ཟ་བ་རིད་པ་མ་ཡིན་པ་ཡོད་པ་ཞེས་པའི་སྒྲས་ཉིན་མོ་ཟས་ཟ་བ་བཀག་
ནས་མཚན་མོ་ཟས་ཟ་བ་ཤུགས་ལ་འཕངས། ལུས་རིད་པ་བཀག་ནས་རིད་པ་མ་ཡིན་པ་
ཡོད་པ་དངོས་སུ་འཕེན་པའི་ཕྱིར། །གང་ཟག་གཅིག་རྒྱལ་རིགས་དང་བྲམ་ཟེའི་རིགས་
གང་རུང་དུ་ངེས་ཁྱད་པར་མ་ངེས་པའི་ཚེ་ན་བྲམ་ཟེའི་རིགས་མ་ཡིན་པ་ཞེས་པའི་སྒྲས་
གང་ཟག་དེ་བྲམ་ཟེའི་རིགས་ཡིན་པ་བཀག་ནས་རྒྱལ་རིགས་ཡིན་པ་སྐབས་ཐོབ་ཀྱིས་
འཕེན་པའི་ཕྱིར། གཉིས་པ་མེད་དགག་གི་གཞན་སེལ་བཤད་པ་ནི།
རང་སྒྲས་དགག་བྱ་བཀག་ཤུལ་དུ། །ཆོས་གཞན་མི་འཕེན་མེད་དགག་དོན། །
དགག་བྱ་ཤེས་བྱར་སྲིད་པ་དང༌། །མི་སྲིད་པ་ཡི་མེད་དགག་གཉིས། །
རིམ་བཞིན་བུམ་པ་མེད་པ་དང༌། །རི་བོང་རྭ་ནི་མེད་པ་བཞིན།
ཞེས་པ་སྟེ། དོན་ནི། གཞན་སེལ་ཡང་ཡིན། རང་བརྗོད་པའི་སྒྲས་རང་གི་དགག་
བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་སྒྲུབ་པ་མི་འཕེན་པ་ཡང་

ཡིན་པའི་གཞི་མཐུན་པར་དམིགས་པ་ཆོས་ཅན། མེད་དགག་གི་གཞན་སེལ་གྱི་དོན་
ཡིན་ཏེ། དེའི་མཚན་ཉིད་ཡིན་པའི་ཕྱིར། དེར་ཐལ། དྲང་ངེས་རྣམ་འབྱེད་ལས། མེད་
དགག་ནི། དགག་བྱ་དངོས་སུ་བཅད་ནས་ཆོས་གཞན་མི་འཕེན་པ་སྟེ། ཞེས་གསུངས་
པའི་ཕྱིར། མེད་དགག་དང་མེད་དགག་གི་གཞན་སེལ་གཉིས་དོན་གཅིག །མཚན་གཞི་
ནི། བྲམ་ཟེ་ཆང་མི་འཐུང་བ་ལྟ་བུ་ཡིན་ཏེ། དྲང་ངེས་རྣམ་འབྱེད་ལས། བྲམ་ཟེས་ཆང་
མི་བཏུང་ངོ་ཞེས་པ་ལྟ་བུ་ལ་གཞི་སྒྲུབ་པ་དང་ཚོགས་ཀྱང་མེད་དགག་གི་མཚན་ཉིད་གནས་
པའི་ཕྱིར་དང༌། ཞེས་གསུངས་པའི་ཕྱིར། ཁོ་ན་རེ། བྲམ་ཟེ་ཆང་མི་འཐུང་བ་མེད་
དགག་མ་ཡིན་པའི་ཕྱིར་ཏེ། དེ་རྟག་པ་མ་ཡིན་པའི་ཕྱིར། ཁྱབ་སྟེ། མེད་དགག་ཡིན་ན།
རྟག་པ་ཡིན་དགོས་པའི་ཕྱིར་ཏེ། རྣམ་འགྲེལ་ལས། ལྡོག་པ་ངོ་བོ་ཉིད་མེད་ཕྱིར།
གནས་དང་མི་གནས་རྟོག་པ་མིན། །ཞེས་གསུངས་པའི་ཕྱིར། ཁོ་ན་རེ། བུམ་ཟེ་ཆང་
མི་འཐུང་བ་རྟག་པ་མ་ཡིན་པའི་ཕྱིར་ཏེ། དེ་དངོས་པོ་ཡིན་པའི་ཕྱིར་ཏེ། དེ་བྲམ་ཟེ་
ཡིན་པའི་ཕྱིར། མ་གྲུབ་ན། བྲམ་ཟེ་ཆང་མི་འཐུང་བ་བྲམ་ཟེ་ཡིན་པར་ཐལ། །དགེ་སློང་
ཆང་མི་འཐུང་བ་དགེ་སློང་ཡིན་པའི་ཕྱིར་ཟེར་རོ། །མེད་དགག་ལ་དབྱེ་ན་དགག་བྱ་
ཤེས་བྱ་ལ་སྲིད་པའི་མེད་དགག་དང༌། དགག་བྱ་ཤེས་བྱ་ལ་མི་སྲིད་པའི་མེད་དགག་
གཉིས། རིམ་པ་བཞིན་སྔ་མའི་མཚན་གཞི་བུམ་པ་མེད་པ་དང༌། ཕྱི་མའི་མཚན་གཞི་
རི་བོང་རྭ་མེད་པ་བཞིན་འཇོག་གོ །སྔ་མའི་དགག་བྱ་ཤེས་བྱ་ལ་སྲིད་དེ། བུམ་པ་ཡོད་
པ་ཤེས་བྱ་ལ་སྲིད་པ་གང་ཞིག །དེ་དེའི་དགག་བྱ་ཡིན་པའི་ཕྱིར། ཕྱི་མའི་དགག་བྱ
ཤེས་བྱ་ལ་མི་སྲིད་དེ། རི་བོང་རྭ་ཡོད་པ་ཤེས་བྱ་ལ་མི་སྲིད་པ་གང་ཞིག །དེ་དེའི་
དགག་བྱ་ཡིན་པའི་ཕྱིར། ཁོ་ན་རེ། མེད་དགག་ཡིན་ན། རང་བརྗོད་པའི་སྒྲས་དགག་
བྱ་ཚིག་ཟིན་ལ་བཀག་པས་ཁྱབ་པར་ཐལ། བུམ་པ་མེད་པ་བརྗོད་པའི་སྒྲས་དགག་བྱ་
ཚིག་ཟིན་ལ་བཀག་པ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། གང་ཟག་གི་

བདག་མེད་ལྟ་བུ་རང་བརྗོད་པའི་སྒྲས་དགག་བྱ་ཚིག་ཟིན་ལ་བཀག་པ་དང༌། ཆོས་ཉིད་
ལྟ་བུ་རང་བརྗོད་པའི་སྒྲས་དགག་བྱ་ཚིག་ཟིན་ལ་མ་བཀག་པ་ཡིན་པར་དྲང་ངེས་རྣམ་འབྱེད་
དུ་གསུངས་པའི་ཕྱིར། གསུམ་པ་གྲངས་ཀྱི་སྒོ་ནས་དོན་བསྡུ་བ་ནི།
དགག་དང་གཞན་སེལ་དོན་གཅིག་གོ །
ཞེས་པ་སྟེ། དོན་ནི། རང་བརྗོད་པའི་སྒྲས་རང་གི་དགག་བྱ་དངོས་སུ་བཅད་པའི་
སྒོ་ནས་ཚད་མས་རྟོགས་པར་བྱ་བ། དགག་པའི་མཚན་ཉིད། མིང་གི་རྣམ་གྲངས་ཡོད་
དེ། དགག་པ་དང༌། སེལ་བ་དང༌། གཞན་སེལ་གསུམ་དོན་གཅིག་གོ་ཞེས་ཤེས་པར་བྱ་
དགོས་པའི་ཕྱིར། གཉིས་པ་སྒྲུབ་པ་བཤད་པ་ནི།
རྟོག་པས་དགག་བྱ་དངོས་སུ་ནི། །མ་བཅད་ཚུལ་རྟོགས་སྒྲུབ་པའི་དོན།
ཞེས་པ་སྟེ། དོན་ནི། རང་འཛིན་རྟོག་པས་རང་གི་དགག་བྱ་དངོས་སུ་མ་བཅད་
པའི་ཚུལ་གྱི་རྟོགས་པར་བྱ་བ། སྒྲུབ་པའི་མཚན་ཉིད། མཚན་གཞི་ནི། མེ་དང༌། མི་
རྟག་པ་དང༌། བྱས་པ་དང༌། ཀ་བ་དང༌། གཟུགས་ལ་སོགས་པ་ལྟ་བུའོ། །དཀྱིལ་ཁང་
གཞན་སེལ་ལས། གང་ཟག་གི་བདག་མེད་ཡིན་ན། ཁྱོད་ཀྱི་དོན་སྤྱི་དང༌། ཁྱོད་དང་ཐ་
དད་གཉིས་སྒྲུབ་པ་ཡིན་པས་ཁྱབ་ཅིང་། གཞི་གྲུབ་ན། ཁྱོད་དང་གཅིག །ཁྱོད་དང་ཐ་
དད། ཁྱོད་དང་ཕན་ཚུན་ཐ་དད། ཁྱོད་ཀྱི་ཁྱབ་བྱ། ཁྱོད་ཀྱི་ཁྱབ་བྱེད། ཁྱོད་དང་རང་
བཞིན་གཅིག །ཁྱོད་དང་བདག་ཉིད་གཅིག །ཁྱོད་ཀྱི་ལྡོག་པ། ཁྱོད་འཛིན་རྟོག་པ། ཁྱོད་
བརྗོད་པའི་སྒྲ་རྣམས་རེ་རེ་ནས་སྒྲུབ་པ་ཡིན་པས་ཁྱབ་སྟེ། ཞེས་གསུངས་སོ། །མིང་གི་
རྣམ་གྲངས་ཡོད་དེ། སྣང་བ། སྒྲུབ་པ། སེལ་བ་མ་ཡིན་པར་གྱུར་པའི་ཡོད་པ་རྣམས་
དོན་གཅིག་ཡིན་པའི་ཕྱིར་ཏེ། རིགས་རྒྱན་ལས། སྣང་བ་ནི་སྒྲུབ་པ་དང་དོན་གཅིག་
ཡིན་ལ། ཞེས་དང༌། ཚད་མ་ཡིད་ཀྱི་མུན་སེལ་ལས་ཀྱང༌། སྒྲུབ་པ་དང་སྣང་བ་ནི་དོན་
གཅིག་ཅིང་རྣམ་གྲངས་ཡིན་ལ། ཞེས་གསུངས་པའི་ཕྱིར། ཁོ་ན་རེ། མེ་ཆོས་ཅན།

སྣང་བ་ཡིན་པར་ཐལ། སྒྲུབ་པ་ཡིན་པའི་ཕྱིར། འདོད་ན། མེ་ཆོས་ཅན། ཡན་ལག་གི་
ཁ་དོག་ཡིན་པར་ཐལ། སྣང་བ་ཡིན་པའི་ཕྱིར། ཟེར་ན་མ་ཁྱབ་སྟེ། སྣང་མུན་གཉིས་སུ་
ཕྱེ་བའི་སྣང་བ་ཡིན་ན། ཡན་ལག་གི་ཁ་དོག་ཡིན་དགོས་ཀྱང་སྣང་བ་ཡིན་ན་དེ་ཡིན་མི་
དགོས་པའི་ཕྱིར། ཁོ་ན་རེ། དངོས་པོ་ཡིན་ན། སྒྲུབ་པ་ཡིན་དགོས་པར་ཐལ། ཚད་མ་
ཡིད་ཀྱི་མུན་སེལ་ལས། སྒྲུབ་པ་དང་སྣང་བ་དོན་གཅིག་ཅིང༌། དངོས་པོ་ཐམས་ཅད་
གཉིས་ཀ་ཡིན་ནོ། །སེལ་བ་དང་དགག་པ་དོན་གཅིག་ཅིང༌། དངོས་མེད་ཐམས་ཅད་དེ་
ཡིན་ནོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་མཁས་པ་སྔ་མ་དག་གིས་
བཞེད་པ་བཀོད་པ་ཡིན་ལ། །ཊིཀ་ཆེན་དུ་དེ་ཉིད་མི་འཐད་པར་གསུངས་པའི་ཕྱིར།
ཐོས་གླིང་མཐུན་མོང་བསྡུས་གྲྭ་དང་ཤར་རྩེའི་རྣམ་འགྲེལ་མཐའ་དཔྱོད་དུ་སྣང་སེལ་གཉིས་
སུ་ཕྱེ་བའི་སྣང་བ་དང་སྒྲུབ་པ་གཉིས་དོན་གཅིག་པར་གསུངས་སོ། །ཁ་ཅིག །སྣང་བ་
ཡིན་ན་སྒྲུབ་པ་ཡིན་མི་དགོས་ཏེ། གཞི་གྲུབ་ན་སྣང་བ་ཡིན་དགོས་པའི་ཕྱིར་ཏེ། གཞི་
གྲུབ་ན་རང་རྟོགས་པའི་ཚད་མ་ལ་སྣང་དགོས་པའི་ཕྱིར། ཟེར་ན་མ་ཁྱབ། ཁོ་ན་རེ།
གཞི་གྲུབ་ན། དགག་སྒྲུབ་གང་རུང་ཡིན་པས་མ་ཁྱབ་པར་ཐལ། །དགག་པ་དང་སྒྲུབ་པ་
གཉིས་པོ་དེ་དེ་གང་རུང་མ་ཡིན་པའི་ཕྱིར་ཟེར་ན། །དགག་སྒྲུབ་གཉིས་ཆོས་ཅན། དེ་
གཉིས་གང་རུང་ཡིན་པར་ཐལ། །སྒྲུབ་པ་ཡིན་པའི་ཕྱིར་ཏེ། རང་འཛིན་རྟོག་པས་རང་
གི་དགག་བྱ་དངོས་སུ་མ་བཅད་པའི་ཚུལ་གྱིས་རྟོགས་པར་བྱ་བ་ཡིན་པའི་ཕྱིར། འདོད་
མི་ནུས་ཏེ། གཞི་གྲུབ་ན་དགག་སྒྲུབ་གང་རུང་ཡིན་དགོས་པའི་ཕྱིར་ཏེ། ཚད་མ་ཡིད་
ཀྱི་མུན་སེལ་ལས། ཤེས་བྱ་ཐམས་ཅད་དགག་སྒྲུབ་གཉིས་སུ་ངེས་པ་ཡིན་ལ། ཞེས་
གསུངས་པའི་ཕྱིར། གསུམ་པ་དགག་རྟོག་དང་སྒྲབ་རྟོག་གི་ཁྱད་པར་བསྟན་པ་ནི།
དགག་རྟོག་དང་ནི་སྒྲུབ་རྟོག་འགལ། །བྱེ་བྲག་ཡུལ་གྱི་སྒོ་ནས་ཕྱེ།
ཞེས་པ་སྟེ། དོན་ནི། དགག་རྟོག་དང་ནི་སྒྲུབ་རྟོག་གཉིས་འགལ་བ་ཡིན་ཏེ།

དགག་པ་དང་སྒྲུབ་པ་གཉིས་འགལ་བ་ཡིན་པའི་ཕྱིར། དེ་གཉིས་ཀྱི་བྱེ་བྲག་གམ་ཁྱད་
པར་ཡུལ་གྱི་སྒོ་ནས་ཕྱེད་དགོས་ཏེ། དགག་པ་ཡིན་ན། ཁྱོད་འཛིན་རྟོག་པ་དགག་རྟོག་
ཡིན་པས་ཁྱབ། སྒྲུབ་པ་ཡིན་ན། ཁྱོད་འཛིན་རྟོག་པ་སྒྲུབ་རྟོག་ཡིན་པས་ཁྱབ་པའི་ཕྱིར།
ཁོ་ན་རེ། རྟག་དངོས་ཀྱིས་སྟོང་པའི་ཀ་བུམ་གཉིས་ཆོས་ཅན། ཁྱོད་འཛིན་རྟོག་པ་
དགག་རྟོག་ཡིན་པར་ཐལ། ཁྱོད་དགག་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་
ཆོས་ཅན། དེར་ཐལ། གཞན་སེལ་ཡིན་པའི་ཕྱིར་ཏེ། ཀ་བུམ་གཉིས་ཀྱི་དོན་རང་
མཚན་གྱི་གཞན་སེལ་ཡིན་པའི་ཕྱིར། མ་གྲུབ་ན། ཀ་བུམ་གཉིས་ཆོས་ཅན། རྟག་
དངོས་ཀྱིས་སྟོང་པའི་ཁྱོད་ཁྱོད་ཀྱི་དོན་རང་མཚན་གྱི་གཞན་སེལ་ཡིན་པར་ཐལ། ཁྱོད་
ཡིན་པ་མི་སྲིད་པའི་དངོས་པོ་ཡིན་པའི་ཕྱིར། འདོད་ན། རྟག་དངོས་ཀྱིས་སྟོང་པའི་ཀ་
བུམ་གཉིས་འཛིན་པའི་རྟོག་པ་ཆོས་ཅན། དགག་རྟོག་མ་ཡིན་པར་ཐལ། སྒྲུབ་རྟོག་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་ཡུལ་དུ་གྱུར་པའི་སྒྲུབ་པའི་རྣམ་པ་
ཤར་བའི་ཕྱིར་ཏེ། ཀ་བུམ་གཉིས་ཀྱི་རྣམ་པ་ཤར་བ་གང་ཞིག །ཀ་བུམ་གཉིས་སྒྲུབ་པ་
ཡིན་པའི་ཕྱིར། དང་པོ་མ་གྲུབ་ན། རྟག་དངོས་ཀྱིས་སྟོང་པའི་ཀ་བུམ་གཉིས་འཛིན་
པའི་རྟོག་པ་ཆོས་ཅན། ཁྱོད་ལ་ཀ་བུམ་གཉིས་ཀྱི་རྣམ་པ་ཤར་བར་ཐལ། །ཁྱོད་ཀྱིས་ཀ་
བུམ་གཉིས་དངོས་སུ་རྟོགས་པའི་ཕྱིར། མ་གྲུབ་ན། རྟག་དངོས་ཀྱིས་སྟོང་པའི་ཀ་བུམ་
གཉིས་ཆོས་ཅན། ཁྱོད་འཛིན་རྟོག་པས་ཀ་བུམ་གཉིས་དངོས་སུ་རྟོགས་པར་ཐལ། །
ཁྱོད་ཞེས་བརྗོད་པའི་སྒྲས་ཀ་བུམ་གཉིས་དངོས་སུ་བརྗོད་པའི་ཕྱིར། ཟེར་ན་མ་ཁྱབ།
ཁྱབ་སྟེ། སྒྲ་དེས་དངོས་སུ་བརྗོད་ན་རྟོག་པ་དེས་དངོས་སུ་རྟོགས་དགོས་པའི་ཕྱིར་ཏེ།
སྒྲ་དེ་དང་རྟོག་པ་དེ་གཉིས་ཡུལ་ལ་འཇུག་ཚུལ་མཚུངས་པའི་ཕྱིར་ཏེ། རྣམ་འགྲེལ་ལས།
ཅི་བརྗོད་ངང་ཚུལ་ཅན་སྒྲ་དང༌། རྟོག་པའང་དེ་དང་དོན་གཅིག་ན། ཞེས་གསུངས་པའི་
ཕྱིར་ཟེར། ཁོ་ན་རེ། ཤིང་ཆོས་ཅན། ཁྱོད་འཛིན་རྟོག་པ་སྒྲུབ་རྟོག་ཡིན་པར་ཐལ། ཁྱོད་

སྒྲུབ་པ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་ན། ཤིང་འཛིན་རྟོག་པ་ཆོས་
ཅན། སྒྲབ་རྟོག་མ་ཡིན་པར་ཐལ། དགག་རྟོག་ཡིན་པའི་ཕྱིར་ཏེ། རང་ཡུལ་དུ་གྱུར་པའི་
དགག་པའི་རྣམ་པ་ཤར་བའི་ཕྱིར་ཏེ། ཤིང་མ་ཡིན་པ་ལས་ལོག་པའི་རྣམ་པ་ཤར་བའི་
ཕྱིར། མ་གྲུབ་ན། ཤིང་ཆོས་ཅན། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་པའི་
རྣམ་པ་ཤར་བར་ཐལ། །ཁྱོད་ཞེས་པའི་སྒྲས་ཁྱོད་མ་ཡིན་པ་ལས་ལོག་པ་བརྗོད་པའི་
ཕྱིར། ཟེར་ན་མ་ཁྱབ། རྟགས་གྲུབ་སྟེ། རྣམ་འགྲེལ་ལས། དེས་ན་གཞན་སེལ་མཐར་
ཐུག་ཕྱིར། །མཉན་པ་གཞན་སེལ་བྱེད་པར་བརྗོད། །ཅེས་གསུངས་པའི་ཕྱིར། ༈
གསུམ་པ་ཡུལ་དང་ཡུལ་ཅན་གྱི་རྣམ་གཞག་བཤད་པ་ལ་གསུམ། ཤེས་བྱེད་ཀྱི་ཁུངས་
འགོད་པ། ཡུལ་བཤད་པ། ཡུལ་ཅན་བཤད་པའོ། །དང་པོ་ནི།
ཡུལ་དང་ཡུལ་ཅན་རྣམ་འགྲེལ་ལས། །རང་གི་མཚན་ཉིད་ཅེས་སོགས་གསུངས།
ཞེས་པ་སྟེ། དོན་ནི། ཡུལ་དང་ཡུལ་ཅན་གྱི་རྣམ་གཞག་བཤད་པ་ནི། རྣམ་འགྲེལ་
མངོན་སུམ་ལེའུ་ལས། རང་གི་མཚན་ཉིད་ཅེས་སོགས་ཚིག་རྐང་གསུམ་གསུངས། །
དེ་ནི། རང་གི་མཚན་ཉིད་གཅིག་གཞལ་བྱ། །ཡོད་མེད་ཉིད་དུ་དཔྱོད་རྣམས་ཀྱི། །དོན་
བྱ་དེ་ལས་གྲུབ་ཕྱིར་རོ། །ཞེས་པའོ། །ཡུལ་རང་གི་མཚན་ཉིད་གཅིག་པུ་གཞལ་བྱར་
བཤད་པ་ལ་དགོས་པ་ཡོད་དེ། དོན་དུ་གཉེར་བྱའི་འབྲས་བུ་ཡོད་པ་དང་མེད་པ་ཉིད་དུ་
རྣམ་པར་དཔྱོད་པའི་རྟོག་ལྡན་རྣམས་ཀྱི་དོན་བྱ་བ་ནི། ཡུལ་རང་མཚན་གཅིག་པོ་དེ་
ལས་གྲུབ་པས་དེ་ལྟར་བཤད་པའི་ཕྱིར་རོ། །གཉིས་པ་ཡུལ་བཤད་པ་ལ་གཉིས། མདོར་
བསྟན་པ་དང༌། རྒྱས་པར་བཤད་པའོ། །དང་པོ་ནི།
སྣང་གཟུང་ཞེན་འཇུག་ཡུལ་རྣམ་བཞི།
ཞེས་པ་སྟེ། དོན་ནི། བློས་རིག་པར་བྱ་བ། ཡུལ་གྱི་མཚན་ཉིད། ཡུལ་ལ་དབྱེ་ན།
སྣང་ཡུལ། གཟུང་ཡུལ། ཞེན་ཡུལ། འཇུག་ཡུལ་དང་རྣམ་པ་བཞི་ཡོད་དོ། །གཉིས་པ་

ལ་གཉིས། སྣང་ཡུལ་དང་གཟུང་ཡུལ་བཤད་པ། ཞེན་ཡུལ་དང་འཇུག་ཡུལ་བཤད་
པའོ། །དང་པོ་ནི།
སྣང་ཡུལ་མཚན་ཉིད་བློས་སྣང་བ། །ཙམ་གྱི་རིག་པར་བྱ་བའོ། །
རྟོག་དང་རྟོག་མེད་སྣང་ཡུལ་གཉིས། །རྟོག་པར་སྣང་བ་ཙམ་གྱིས་ནི།
རིག་བྱའི་དོན་བྱེད་ནུས་སྟོང་དེ། །རྟོག་པའི་སྣང་ཡུལ་གྱི་མཚན་ཉིད། །
དེ་དང་སྤྱི་མཚན་དོན་གཅིག་གོ །རྟོག་མེད་ཤེས་པར་སྣང་ཙམ་གྱི། །
སྒོ་ནས་རིག་པར་བྱ་བ་དེ། །རྟོག་མེད་ཤེས་པའི་སྣང་ཡུལ་དོན། །
དེ་དང་རང་མཚན་དོན་གཅིག་གསུངས། །རྟོག་མེད་ལོག་ཤེས་སྣང་ཡུལ་ཀུན། །
རྟོག་བྲལ་ཤེས་པའི་སྣང་ཡུལ་མིན། །སྣང་ཡུལ་གཟུང་ཡུལ་གཉིས་དོན་གཅིག །
གཟུང་ཡུལ་མཚན་ཉིད་བློས་བཟུང་བ། །ཙམ་གྱིས་རིག་པར་བྱ་བའོ།
རྟོག་དང་རྟོག་མེད་གཟུང་ཡུལ་གཉིས། །དེ་དང་དེ་གཟུང་ཙམ་གྱིས་འཇོག །
ཅེས་པ་སྟེ། དོན་ནི། སྣང་ཡུལ་གྱི་མཚན་ཉིད་ཡོད་དེ། བློས་སྣང་བ་ཙམ་གྱི་སྒོ་
ནས་རིག་པར་བྱ་བ་དེ་དེའི་མཚན་ཉིད་ཡིན་པའི་ཕྱིར་ཞེས་པའོ། །དེ་ལྟར་ཡིན་ཏེ།
རིགས་རྒྱན་ལས། ཆོས་དེའི་སྣང་ཡུལ་གྱི་མཚན་ཉིད། ཆོས་དེས་སྣང་བ་ཙམ་གྱི་སྒོ་
ནས་རིག་པར་བྱ་བ། ཞེས་གསུངས་པའི་ཕྱིར། དེ་ལ་དབྱེ་ན། རྟོག་པའི་སྣང་ཡུལ་དང༌།
རྟོག་མེད་ཀྱི་ཤེས་པའི་སྣང་ཡུལ་གཉིས་སུ་ཡོད། རྟོག་པ་ལ་སྣང་བ་ཙམ་གྱི་སྒོ་ནས་རིག་
པར་བྱ་བའི་དོན་བྱེད་ནུས་སྟོང་དེ། རྟོག་པའི་སྣང་ཡུལ་གྱི་མཚན་ཉིད། དེ་དང་སྤྱི་
མཚན་གཉིས་དོན་གཅིག་གོ །མཚན་གཞི་ཡོད་དེ། ཡུལ་དང་ཤེས་བྱ་སོགས་དེ་ཡིན་
པའི་ཕྱིར། རྟོག་མེད་ཀྱི་ཤེས་པས་སྣང་ཙམ་གྱི་སྒོ་ནས་རིག་པར་བྱ་བ་དེ་ཆོས་ཅན།
རྟོག་མེད་ཀྱི་ཤེས་པའི་སྣང་ཡུལ་གྱི་དོན་ཡིན་ཏེ། དེའི་མཚན་ཉིད་ཡིན་པའི་ཕྱིར།
མཚན་གཞི་ནི། གཟུགས་སྒྲ་སོགས་དངོས་པོ་མཐའ་དག་ལ་བྱེད་དོ། །རྟོག་མེད་ཀྱི་

ཤེས་པའི་སྣང་བ་ཡུལ་དེ་དང་རང་མཚན་གཉིས་དོན་གཅིག་ཡིན་ཏེ། དེ་ལྟར་ཡིན་པར་
རྣམ་འགྲེལ་མཐའ་དཔྱོད་དུ་གསུངས་པའི་ཕྱིར། གངས་རི་སྔོན་པོར་སྣང་བའི་དབང་
ཤེས་སོགས་རྟོག་མེད་ལོག་ཤེས་ཀྱི་སྣང་ཡུལ་ཀུན་རྟོག་བྲལ་གྱི་ཤེས་པའི་སྣང་ཡུལ་མ་
ཡིན་ཏེ། རྟོག་མེད་ལོག་ཤེས་ཀྱི་སྣང་ཡུལ་ཡིན་ན། རྟོག་མེད་ཀྱི་ཤེས་པའི་སྣང་ཡུལ་
ཡིན་མི་དགོས་པའི་ཕྱིར། མ་གྲུབ་ན། གངས་རི་སྔོན་པོ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། གངས་རི་སྔོན་པོར་སྣང་བའི་
དབང་ཤེས་ཀྱི་སྣང་ཡུལ་ཡིན་པའི་ཕྱིར། མ་གྲུབ་ན། དེར་ཐལ། གངས་རི་སྔོན་པོར་
སྣང་བའི་དབང་ཤེས་དེ་གངས་རི་སྔོན་པོ་སྣང་ཡུལ་དུ་བྱེད་པའི་ཤེས་པ་ཡིན་པའི་ཕྱིར་
ཏེ། །དེ་གངས་རི་སྔོན་པོ་གསལ་བར་སྣང་བའི་ཤེས་པ་ཡིན་པའི་ཕྱིར་ཏེ། དེ་མེད་པ་
གསལ་སྣང་ཅན་གྱི་ཤེས་པ་ཡིན་པའི་ཕྱིར། རྩ་བར་འདོད་ན། གངས་རི་སྔོན་པོ་ཆོས་
ཅན། རྟོག་མེད་ཀྱི་ཤེས་པའི་སྣང་ཡུལ་མ་ཡིན་པར་ཐལ། རང་མཚན་མ་ཡིན་པའི་ཕྱིར་
ཏེ། དངོས་པོ་མ་ཡིན་པའི་ཕྱིར་ཏེ། དངོས་མེད་ཡིན་པའི་ཕྱིར་ཏེ། མེད་པ་ཡིན་པའི་
ཕྱིར། སྣང་ཡུལ་དང་གཟུང་ཡུལ་གཉིས་དོན་གཅིག་ཡིན་ཏེ། རིགས་རྒྱན་ལས། སྣང་
ཡུལ་དང་གཟུང་ཡུལ་དོན་གཅིག་གོ། ཞེས་གསུངས་པའི་ཕྱིར། གཟུང་ཡུལ་གྱི་མཚན་
ཉིད་ཡོད་དེ། བློས་བཟུང་བ་ཙམ་གྱི་སྒོ་ནས་རིག་པར་བྱ་བ་དེ་དེའི་མཚན་ཉིད་ཡིན་པའི་
ཕྱིར་ཞེས་པའོ། །དེ་ལ་དབྱེ་ན། རྟོག་པ་དང༌། རྟོག་མེད་ཀྱི་ཤེས་པའི་གཟུང་ཡུལ་
གཉིས་སུ་ཡོད། དེ་གཉིས་ཀྱི་མཚན་ཉིད་ཡོད་དེ། རྟོག་པ་དེས་བཟུང་བ་ཙམ་གྱིས་རིག་
པར་བྱ་བའི་ཆ་ནས་བཞག་པ་དེ། རྟོག་པའི་གཟུང་ཡུལ་གྱི་མཚན་ཉིད་དང༌། རྟོག་མེད་
ཀྱི་ཤེས་པ་དེས་བཟུང་བ་ཙམ་གྱིས་རིག་པར་བྱ་བའི་ཆ་ནས་བཞག་པ་དེ། །རྟོག་མེད་
ཀྱི་ཤེས་པའི་གཟུང་ཡུལ་གྱི་མཚན་ཉིད་དུ་འཇོག་པ་ཡིན་པའི་ཕྱིར། བུམ་པའི་ལྡོག་པ་
སོགས་དངོས་མེད་ཀྱི་ཆོས་རྣམས་རྟོག་པའི་གཟུང་ཡུལ་དང༌། ཀ་བ་སོགས་དངོས་པོ་

མཐའ་དག་རྟོག་མེད་ཀྱི་ཤེས་པའི་གཟུང་ཡུལ་ཡིན་ཏེ། རྟོག་པའི་གཟུང་ཡུལ་དང་
དངོས་མེད་ཀྱི་ཆོས་དོན་གཅིག །རྟོག་མེད་ཀྱི་ཤེས་པའི་གཟུང་ཡུལ་དང་དངོས་པོ་
གཉིས་དོན་གཅིག་ཡིན་པའི་ཕྱིར། ཁོ་ན་རེ། རི་བོང་རྭ་འཛིན་པའི་རྟོག་པ་ལ་རི་བོང་རྭ་
མ་ཡིན་པ་ལས་ལོག་པར་སྣང་བ་ཆོས་ཅན། རི་བོང་རྭ་འཛིན་པའི་རྟོག་པས་སྣང་བ་ཙམ་
གྱི་སྒོ་ནས་རིག་པར་བྱ་བ་ཡིན་པར་ཐལ། རི་བོང་རྭ་འཛིན་པའི་རྟོག་པའི་སྣང་ཡུལ་
ཡིན་པའི་ཕྱིར། མ་གྲུབ་ན། རི་བོང་རྭ་ཆོས་ཅན། ཁྱོད་འཛིན་རྟོག་པ་ལ་ཁྱོད་མ་ཡིན་པ་
ལས་ལོག་པར་སྣང་བ་ཁྱོད་འཛིན་རྟོག་པའི་སྣང་ཡུལ་ཡིན་པར་ཐལ། བདག་མེད་ཡིན་
པའི་ཕྱིར་ཏེ། མེད་པ་ཡིན་པའི་ཕྱིར། འདོད་ན། དེ་ཆོས་ཅན། རི་བོང་རྭ་འཛིན་པའི་
རྟོག་པས་རིག་པར་བྱ་བ་ཡིན་པར་ཐལ། །འདོད་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། རི་བོང་རྭ་འཛིན་པའི་རྟོག་པས་རྟོགས་པར་བྱ་བ་མ་ཡིན་པའི་ཕྱིར་ཏེ། རི་བོང་
རྭ་འཛིན་པའི་རྟོག་པའི་གཞལ་བྱ་མ་ཡིན་པའི་ཕྱིར་ཏེ། རི་བོང་རྭ་འཛིན་པའི་རྟོག་པའི་
གཞལ་བྱ་མེད་པའི་ཕྱིར། མ་གྲུབ་ན། རི་བོང་རྭ་འཛིན་པའི་རྟོག་པ་ཆོས་ཅན། ཁྱོད་ཀྱི་
གཞལ་བྱ་མེད་པར་ཐལ། །ལོག་ཤེས་ཡིན་པའི་ཕྱིར། ཁ་ཅིག་ན་རེ། བུམ་འཛིན་རྟོག་
པ་ལ་བུམ་པ་མ་ཡིན་པ་ལས་ལོག་པར་སྣང་བ་ཆོས་ཅན། བུམ་འཛིན་རྟོག་པས་སྣང་བ་
ཙམ་གྱི་སྒོ་ནས་རིག་པར་བྱ་བ་ཡིན་པར་ཐལ། བུམ་འཛིན་རྟོག་པའི་སྣང་ཡུལ་ཡིན་པའི་
ཕྱིར་ཏེ། བུམ་པའི་བློའི་གཞན་སེལ་ཡིན་པའི་ཕྱིར། རྟགས་ཁྱབ་གཉིས་རེ་རེ་ནས་གྲུབ་
སྟེ། ཊིཀ་ཆེན་ལས། བུམ་འཛིན་རྟོག་པ་ལ་བུམ་པར་སྣང་བ་ལྟ་བུ་བློའི་སེལ་བ་དེ་ཉིད་
བུམ་འཛིན་རྟོག་པའི་སྣང་ཡུལ་དང་དངོས་ཡུལ་གཉིས་ཀ་ཡིན་ལ། བུམ་འཛིན་རྟོག་པ་
ཉམས་སུ་མྱོང་བའི་རང་རིག་མངོན་སུམ་གྱི་ཤུགས་ཡུལ་ཡིན་ནོ། །ཞེས་གསུངས་པའི་
ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། །བུམ་འཛིན་རྟོག་པས་སྣང་
བ་ཙམ་གྱིས་རིག་པ་མ་ཡིན་པའི་ཕྱིར་ཏེ། ཁྱོད་བུམ་འཛིན་རྟོག་པ་ལ་མི་སྣང་བའི་ཕྱིར།

མ་གྲུབ་ན། དེ་ཆོས་ཅན། དེར་ཐལ། བུམ་འཛིན་རྟོག་པ་ལ་ཁྱོད་ཀྱི་རྣམ་པ་མ་ཤར་བའི་
ཕྱིར། མ་གྲུབ་ན། བུམ་འཛིན་རྟོག་པ་ཆོས་ཅན། ཁྱོད་ལ་བུམ་འཛིན་རྟོག་པ་ལ་བུམ་པ་
མ་ཡིན་པ་ལས་ལོག་པར་སྣང་བའི་རྣམ་པ་མ་ཤར་བར་ཐལ། ཁྱོད་ཀྱིས་དེ་དངོས་སུ་མ་
རྟོགས་པའི་ཕྱིར། མ་གྲུབ་ན། བུམ་འཛིན་རྟོག་པ་ཆོས་ཅན། ཁྱོད་ཀྱིས་དེ་དངོས་སུ་མ་
རྟོགས་པར་ཐལ། ཁྱོད་ཀྱིས་བུམ་པ་མ་ཡིན་པ་ལས་ལོག་པ་དངོས་སུ་མ་རྟོགས་པའི་
ཕྱིར། ཟེར་ན་མ་ཁྱབ། རྟགས་གྲུབ་སྟེ། བུམ་འཛིན་རྟོག་པས་བུམ་པ་དངོས་སུ་རྟོགས་
ནས་བུམ་པ་མ་ཡིན་པ་ལས་ལོག་པ་ཤུགས་ལ་རྟོགས་པའི་ཕྱིར། འདོད་མི་ནུས་ཏེ།
བུམ་འཛིན་རྟོག་པས་བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དངོས་
སུ་རྟོགས་ནས། བུམ་པའི་མེད་དགག་གི་གཞན་སེལ་ཤུགས་ལ་རྟོགས་པའི་ཕྱིར་ཏེ།
ཊིཀ་ཆེན་ལས། བུམ་པ་མ་ཡིན་པ་རྣམ་པར་བཅད་ཙམ་གྱི་མེད་དགག་གི་སེལ་བ་དེ་
ཉིད་བུམ་འཛིན་རྟོག་པས་བློའི་སེལ་བ་དེ་དངོས་སུ་རྟོགས་པའི་ཤུགས་ལ་རྟོགས་པར་བྱ་
བ་ཡིན་གྱི། །དངོས་སུ་རྟོགས་པར་བྱ་བ་མ་ཡིན་ལ། ཞེས་གསུངས་པའི་ཕྱིར། ཁ་ཅིག་
ན་རེ། གང་ཟག་གི་བདག་མེད་ཆོས་ཅན། རང་མཚན་ཡིན་པར་ཐལ། རྟོག་མེད་ཀྱི་
ཤེས་པའི་སྣང་ཡུལ་ཡིན་པའི་ཕྱིར་ཏེ། མངོན་སུམ་གྱི་སྣང་ཡུལ་ཡིན་པའི་ཕྱིར་ཏེ།
རྣལ་འབྱོར་མངོན་སུམ་གྱི་སྣང་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཁྱོད་སྣང་ཡུལ་དུ་བྱེད་པའི་རྣལ་འབྱོར་མངོན་སུམ་ཡོད་པའི་ཕྱིར་ཏེ། ཁྱོད་སྣང་
ཡུལ་དུ་བྱེད་པའི་བར་ཆད་མེད་ལམ་ཡོད་པའི་ཕྱིར་ཏེ། ཁྱོད་ཀྱི་རྣམ་པ་ཅན་གྱི་བར་ཆད་
མེད་ལམ་ཡོད་པའི་ཕྱིར་ཏེ། གང་ཟག་གི་བདག་འཛིན་གྱི་དངོས་གཉེན་བར་ཆད་མེད་
ལམ་དེ་དེ་ཡིན་པའི་ཕྱིར། མ་གྲུབ་ན། གང་ཟག་གི་བདག་འཛིན་གྱི་དངོས་གཉེན་བར་
ཆད་མེད་ལམ་ཆོས་ཅན། གང་ཟག་གི་བདག་མེད་ཀྱི་རྣམ་པ་ཅན་གྱི་བར་ཆད་མེད་ལམ་
ཡིན་པར་ཐལ། །གང་ཟག་གི་བདག་འཛིན་དང་དམིགས་པ་གཅིག་ལ་དམིགས་ནས་

འཛིན་སྟངས་དངོས་འགལ་དུ་བཞུགས་པའི་ལམ་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། གང་ཟག་གི་བདག་འཛིན་གྱི་དངོས་གཉེན་བར་ཆད་མེད་ལམ་དང་
གཅིག་ཡིན་པའི་ཕྱིར། ཟེར་ན་མ་ཁྱབ། བར་དེར་འདོད་ན། གང་ཟག་གི་བདག་འཛིན་
གྱི་དངོས་གཉེན་བར་ཆད་མེད་ལམ་ཆོས་ཅན། གང་ཟག་གི་བདག་མེད་ཀྱི་རྣམ་པ་ཅན་
གྱི་བར་ཆད་མེད་ལམ་མ་ཡིན་པར་ཐལ། གང་ཟག་གི་བདག་མེད་ཀྱི་རྣམ་པ་ཅན་མ་ཡིན་
པའི་ཕྱིར་ཏེ། ཁྱོད་ལ་གང་ཟག་གི་བདག་མེད་ཀྱི་རྣམ་པ་མ་ཤར་བའི་ཕྱིར་ཏེ། ཁྱོད་ཀྱི་
གང་ཟག་གི་བདག་མེད་དངོས་སུ་མ་རྟོགས་པའི་ཕྱིར་ཏེ། ཁྱོད་ཀྱིས་གང་ཟག་གི་བདག་
མེད་ཤུགས་ལ་རྟོགས་པའི་ཕྱིར་ཏེ། ཁྱོད་ཀྱིས་བདག་གིས་དབེན་པའི་འདུ་བྱེད་ཀྱི་ཕུང་
པོ་དངོས་སུ་རྟོགས་པའི་ཤུགས་ལ་གང་ཟག་གི་བདག་མེད་རྟོགས་པའི་ཕྱིར་ཏེ། རིགས་
རྒྱན་ལས། དེས་ན་གང་ཟག་གི་བདག་མེད་རྟོགས་པའི་རྣལ་འབྱོར་མངོན་སུམ་གྱིས་
གང་ཟག་གི་བདག་གིས་དབེན་པའི་འདུ་བྱེད་དངོས་སུ་རྟོགས་ཤིང་། གང་ཟག་གི་བདག་
མེད་ཤུགས་ལ་རྟོགས་པ་ཡིན་ཏེ། ཞེས་གསུངས་པའི་ཕྱིར། རྩ་བར་འདོད་ན། གང་
ཟག་གི་བདག་མེད་ཆོས་ཅན། རང་མཚན་མ་ཡིན་པར་ཐལ། །དངོས་པོ་མ་ཡིན་པའི་
ཕྱིར་ཏེ། རྟག་པ་ཡིན་པའི་ཕྱིར། ཁོ་ན་རེ། དེ་མི་འཐད་པར་ཐལ། །གང་ཟག་གི་བདག
མེད་དངོས་སུ་རྟོགས་པའི་རྣལ་འབྱོར་མངོན་སུམ་ཡོད་པའི་ཕྱིར་ཏེ། དེ་དངོས་སུ་
རྟོགས་པའི་རྣམ་མཁྱེན་ཡོད་པའི་ཕྱིར་ཏེ། རྣམ་མཁྱེན་གྱིས་གང་ཟག་གི་བདག་མེད་
དངོས་སུ་རྟོགས་པའི་ཕྱིར་ཏེ། ཚད་མ་ཡིད་གྱི་མུན་སེལ་ལས། དངོས་མེད་རྟོགས་
པའང་དངོས་པོ་ལྟ་བུ་ལ་དངོས་སུ་སྒྲོ་འདོགས་བཅད་པའི་སྟོབས་ཀྱིས་ཤུགས་ལ་རྟོགས་
པ་མ་ཡིན་གྱི་ཤེས་སྒྲིབ་ཟད་པར་སྤངས་པའི་སྟོབས་ཀྱིས་དངོས་སུ་རྟོགས་པ་ཡིན་ནོ། །
ཞེས་གསུངས་པའི་ཕྱིར། ཟེར་ན་མ་ཁྱབ། འོ་ན་མདོ་སྡེ་པའི་ལུགས་ལ་མངོན་སུམ་གྱི་
ཚད་མས་སྤྱི་མཚན་དངོས་སུ་རྟོགས་པར་ཐལ། །ཁྱོད་ཀྱི་སྒྲུབ་བྱེད་དེ་འཐད་པའི་ཕྱིར།

འདོད་མི་ནུས་ཏེ། རིགས་རྒྱན་ལས། མདོ་སྡེ་པའི་ལུགས་ལ་མངོན་སུམ་གྱིས་སྤྱི་
མཚན་དང་དངོས་མེད་དངོས་སུ་མ་རྟོགས་པར་འདོད་པ་ཡིན་ནོ། །ཞེས་གསུངས་པའི་
ཕྱིར། ཁོ་ན་རེ། ཟླ་གཅིག་ཟླ་གཉིས་ཡིན་པ་ཆོས་ཅན། རང་མཚན་ཡིན་པར་ཐལ།
རྟོག་མེད་ཀྱི་ཤེས་པའི་སྣང་ཡུལ་ཡིན་པའི་ཕྱིར་ཏེ། རྟོག་མེད་དབང་ཤེས་ཀྱི་སྣང་ཡུལ་
ཡིན་པའི་ཕྱིར་ཏེ། དབང་ཤེས་ཀྱི་སྣང་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཀྱི་སྣང་ཡུལ་ཡིན་པའི་ཕྱིར།
ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཟླ་གཅིག་ཟླ་གཉིས་སུ་སྣང་བའི་
དབང་ཤེས་དེ་ཁྱོད་སྣང་ཡུལ་དུ་བྱེད་པའི་ཤེས་པ་ཡིན་པའི་ཕྱིར། མ་གྲུབ་ན། ཟླ་གཅིག་
ཟླ་གཉིས་སུ་སྣང་བའི་དབང་ཤེས་ཆོས་ཅན། ཟླ་གཅིག་ཟླ་གཉིས་ཡིན་པ་སྣང་ཡུལ་དུ་
བྱེད་པའི་ཤེས་པ་ཡིན་པར་ཐལ། །ཟླ་གཅིག་ཟླ་གཉིས་ཡིན་པ་གསལ་བར་སྣང་བའི་
ཤེས་པ་ཡིན་པའི་ཕྱིར་ཏེ། དེ་སྣང་བའི་མེད་པ་གསལ་སྣང་ཅན་གྱི་ཤེས་པ་ཡིན་པའི་
ཕྱིར། རྩ་བར་འདོད་མི་ནུས་ཏེ། མེད་པ་ཡིན་པའི་ཕྱིར། ཁོ་ན་རེ། ཟླ་གཅིག་ཟླ་གཉིས་
སུ་སྣང་བའི་དབང་ཤེས་ཀྱི་སྣང་ཡུལ་མེད་པར་ཐལ། ཟླ་གཅིག་ཟླ་གཉིས་ཡིན་པ་མེད་
པའི་ཕྱིར། འདོད་མི་ནུས་ཏེ། དེའི་སྣང་ཡུལ་ཡོད་པའི་ཕྱིར་ཏེ། ཟླ་གཅིག་དེ་དེ་འདྲའི་
དབང་ཤེས་ཀྱི་སྣང་ཡུལ་ཡིན་པའི་ཕྱིར་ཏེ། དེ་འདྲའི་དབང་ཤེས་ལ་ཟླ་གཅིག་གསལ་
བར་སྣང་བའི་ཕྱིར་ཏེ། དེ་འདྲའི་དབང་ཤེས་ལ་ཟླ་གཅིག་གི་རྣམ་པ་ཤར་བའི་ཕྱིར་ཏེ།
ཟླ་གཉིས་སུ་མཐོང་བའི་ཚེ་ཟླ་གཅིག་གི་རྣམ་པ་ཡང་ཤར་དགོས་པའི་ཕྱིར་ཏེ། ཚད་མ་
ཡིད་གྱི་མུན་སེལ་ལས། དེས་ན་ཟླ་གཅིག་ལ་གཉིས་སུ་མཐོང་བའི་ཚེ་ཟླ་གཅིག་གི་རྣམ་
པ་ཡང་འཆར་བས་ཁྱབ་ལ། ཞེས་གསུངས་པའི་ཕྱིར། ཟེར་ན་མ་ཁྱབ། ཁ་ཅིག་ན་རེ།
སྒྲ་ཆོས་ཅན། རྟོག་མེད་ཀྱི་ཤེས་པའི་གཟུང་ཡུལ་ཡིན་པར་ཐལ། དངོས་པོ་ཡིན་པའི་
ཕྱིར། འདོད་མི་ནུས་ཏེ། མངོན་སུམ་གྱི་གཟུང་ཡུལ་མ་ཡིན་པའི་ཕྱིར་ཏེ། མངོན་སུམ་

གྱི་རྒྱུ་མ་ཡིན་པའི་ཕྱིར། ཟེར་ན་མ་ཁྱབ། ཁྱབ་པར་ཐལ། མངོན་སུམ་གྱི་གཟུང་ཡུལ་
ཡིན་ན། མངོན་སུམ་གྱི་རྒྱུ་ཡིན་དགོས་པའི་ཕྱིར། མ་གྲུབ་ན། དེར་ཐལ། སྔོན་འཛིན་
མིག་ཤེས་ཀྱི་གཟུང་ཡུལ་ཡིན་ན། སྔོན་འཛིན་མིག་ཤེས་ཀྱི་རྒྱུ་ཡིན་དགོས་པའི་ཕྱིར།
ཟེར་ན་མ་ཁྱབ། རྟགས་གྲུབ་སྟེ། རྣམ་འགྲེལ་ལས། རྒྱུ་ཡི་དངོས་པོ་མ་གཏོགས་
པ། །གཟུང་བ་ཞེས་བྱ་གཞན་ཅིའང་མེད། ཅེས་གསུངས་པའི་ཕྱིར། ཁ་ཅིག །ཚད་
མའི་རྒྱུ་མ་ཡིན་ན། ཚད་མའི་གཟུང་ཡུལ་མ་ཡིན་པས་ཁྱབ་པར་ཐལ། རྣམ་འགྲེལ་
ལས། རྒྱུ་མིན་ཡུལ་ཡང་ཇི་ལྟར་ཡིན། ཞེས་གསུངས་པའི་ཕྱིར། ཟེར་ན་མ་ཁྱབ།
འདོད་ན། ཤེས་བྱ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། གཞི་གྲུབ་ན།
ཚད་མའི་གཟུང་ཡུལ་ཡིན་དགོས་པའི་ཕྱིར། གཉིས་པ་ཞེན་ཡུལ་དང་འཇུག་ཡུལ་
བཤད་པ་ནི།
ཞེན་ཡུལ་མཚན་ཉིད་བློས་ཞེན་པའི། །ཚུལ་གྱིས་རིག་པར་བྱ་བའོ།
རྟོག་དང་རྟོག་མེད་ཞེན་ཡུལ་གཉིས། །དེ་གཉིས་ཁྱད་པར་དེ་དང་དེས། །
ཞེན་པའི་ཚུལ་གྱིས་རིག་པར་བྱ། །ཆོས་ཀུན་གཉིས་ཀའི་ཞེན་ཡུལ་ཡིན། །
སྒྲ་རྟག་དེ་འཛིན་རྟོག་པ་ཡི། །ཞེན་ཡུལ་ཡིན་ཡང་ཞེན་ཡུལ་མིན། །
བླང་དོར་བྱ་ཕྱིར་ཞུགས་པ་ན། །མི་བསླུའི་ཆོས་དེ་འཇུག་ཡུལ་དོན། །
གནས་སྐབས་མཐར་ཐུག་འཇུག་ཡུལ་གཉིས། །དེ་དང་ཞེན་ཡུལ་དོན་གཅིག་གོ །
ཞེས་པ་སྟེ། དོན་ནི། ཞེན་ཡུལ་གྱི་མཚན་ཉིད་ཡོད་དེ། བློས་ཞེན་པའི་ཚུལ་གྱིས་
རིག་པར་བྱ་བ་དེ། དེ་ཡིན་པའི་ཕྱིར། ཞེས་པའོ། །དེ་ལ་དབྱེ་ན། རྟོག་པའི་ཞེན་ཡུལ་
དང༌། རྟོག་མེད་ཀྱི་ཤེས་པའི་རྗེས་སུ་སྐྱེས་པའི་ངེས་ཤེས་ཀྱི་ཞེན་ཡུལ་གཉིས་སུ་ཡོད་
དོ། དེ་གཉིས་ཀྱི་ཁྱད་པར་ཡོད་དེ། རྟོག་པས་ཞེན་པའི་ཚུལ་གྱིས་རིག་པར་བྱ་བ་དེ།
རྟོག་པའི་ཞེན་ཡུལ་གྱི་མཚན་ཉིད་དེ། རྟོག་མེད་ཀྱི་ཤེས་པའི་རྗེས་སུ་སྐྱེས་པའི་ངེས་

ཤེས་དེས་ཞེན་པའི་ཚུལ་གྱི་རིག་པར་བྱ་བ་དེ། རྟོག་མེད་ཀྱི་ཤེས་པའི་རྗེས་སུ་སྐྱེས་
པའི་ངེས་ཤེས་ཀྱི་ཞེན་ཡུལ་གྱི་མཚན་ཉིད་ཡིན་པའི་ཕྱིར། ཆོས་ཀུན་དེ་གཉིས་ཀའི་
ཞེན་ཡུལ་ཡིན་ཏེ།གཞི་གྲུབ་ན་དེ་གཉིས་ཀའི་ཞེན་ཡུལ་ཡིན་དགོས་པའི་ཕྱིར། ཁོ་ན་
རེ། ཞེན་ཡུལ་ལ་དེ་གཉིས་སུ་བཤད་པ་མི་འཐད་པར་ཐལ། །རིགས་རྒྱན་ལས། དབྱེ་
ན། སྐྱེས་བུའི་ཞེན་ཡུལ་དང༌། རྟོག་པའི་ཞེན་ཡུལ་གཉིས། དེ་ཡང་ཤེས་བྱ་ཐམས་ཅད་
ཡིན་ནོ། །ཞེས་གསུངས་པའི་ཕྱིར། ཟེར་ན་མ་ཁྱབ། སྒྲ་རྟག་པ་དེ་སྒྲ་རྟག་འཛིན་རྟོག་པ་
ཡི་ཞེན་ཡུལ་ཡིན་ཡང་ཞེན་ཡུལ་མ་ཡིན་ཏེ། དེ་སྒྲ་རྟག་འཛིན་རྟོག་པའི་ཞེན་ཡུལ་ཡིན་
པ་གང་ཞིག །ཞེན་ཡུལ་མ་ཡིན་པའི་ཕྱིར། དང་པོ་མ་གྲུབ་ན། སྒྲ་རྟག་པ་ཆོས་ཅན།
ཁྱོད་ཁྱོད་འཛིན་རྟོག་པའི་ཞེན་ཡུལ་ཡིན་པར་ཐལ། །བདག་མེད་ཡིན་པའི་ཕྱིར།
གཉིས་པ་མ་གྲུབ་ན། སྒྲ་རྟག་པ་ཆོས་ཅན། ཞེན་ཡུལ་མ་ཡིན་པར་ཐལ། །ཡོད་པ་མ་
ཡིན་པའི་ཕྱིར། ཁྱབ་སྟེ། ཞེན་ཡུལ་དང་ཡོད་པ་དོན་གཅིག་ཡིན་པའི་ཕྱིར། ཁོ་ན་རེ།
སྒྲ་རྟག་པ་ཆོས་ཅན། ཞེན་ཡུལ་ཡིན་པར་ཐལ། རྟོག་པའི་ཞེན་ཡུལ་ཡིན་པའི་ཕྱིར་ཏེ།
སྒྲ་རྟག་འཛིན་རྟོག་པའི་ཞེན་ཡུལ་ཡིན་པའི་ཕྱིར། ཟེར་ན་མ་ཁྱབ། ཁོ་ན་རེ། སྔོན་པོ་
ཆོས་ཅན། སྔོ་སྣང་དབང་ཤེས་ཀྱི་ཞེན་ཡུལ་ཡིན་པར་ཐལ། སྔོ་སྣང་དབང་ཤེས་ཀྱི་
རྗེས་སུ་སྐྱེས་པའི་ངེས་ཤེས་ཀྱི་ཞེན་ཡུལ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན།
སྔོན་པོ་ཆོས་ཅན། དེར་ཐལ། སྔོ་སྣང་དབང་ཤེས་ཀྱི་རྗེས་སུ་སྐྱེས་པའི་སྔོན་པོ་ངེས་
པའི་ངེས་ཤེས་ཀྱི་ཞེན་ཡུལ་ཡིན་པའི་ཕྱིར་ཏེ། དེ་འདྲའི་ངེས་ཤེས་ཡོད་པའི་ཕྱིར་ཏེ།
སྔོ་སྣང་དབང་ཤེས་ཀྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་ཡོད་པའི་ཕྱིར། ཁོ་
ན་རེ། དེ་འདྲའི་དྲན་ཤེས་ཆོས་ཅན། མངོན་སུམ་ཡིན་པར་ཐལ། སྔོ་སྣང་དབང་ཤེས་
ཀྱི་སྟོབས་ཀྱིས་སྔོན་པོ་དྲན་པའི་ཤེས་པ་ཡིན་པའི་ཕྱིར། ཟེར་ན་མ་ཁྱབ། འདོད་མི་
ནུས་ཏེ། རྟོག་པ་ཡིན་པའི་ཕྱིར་ཏེ། དྲན་ཤེས་ཡིན་པའི་ཕྱིར། ཁྱབ་སྟེ། ཚད་མ་ཡིད་ཀྱི་

མུན་སེལ་ལས། དྲན་པའི་བློ་ཡིན་ན་རྟོག་པ་ཡིན་དགོས་པའི་ཕྱིར་རོ། །ཞེས་གསུངས་
པའི་ཕྱིར། རྩ་བར་འདོད་ན། སྔོན་པོ་ཆོས་ཅན། སྔོ་སྣང་དབང་ཤེས་ཀྱི་ཞེན་ཡུལ་མ་
ཡིན་པར་ཐལ། དེའི་ཞེན་ཡུལ་མེད་པའི་ཕྱིར། མ་གྲུབ་ན། སྔོ་སྣང་དབང་ཤེས་ཆོས་
ཅན། ཁྱོད་ཀྱི་ཞེན་ཡུལ་མེད་པར་ཐལ། རྟོག་མེད་ཀྱི་ཤེས་པ་ཡིན་པའི་ཕྱིར། ཁ་
ཅིག །གཟུགས་ཆོས་ཅན། སྤྱི་མཚན་ཡིན་པར་ཐལ། རྟོག་པའི་སྣང་ཡུལ་ཡིན་པའི་
ཕྱིར་ཏེ། གཟུགས་འཛིན་རྟོག་པའི་སྣང་ཡུལ་ཡིན་པའི་ཕྱིར་ཏེ། གཟུགས་འཛིན་རྟོག་
པས་སྣང་བ་ཙམ་གྱི་སྒོ་ནས་རིག་པར་བྱ་བ་ཡིན་པའི་ཕྱིར་ཏེ། གཟུགས་འཛིན་རྟོག་པས་
གཟུགས་སྣང་བའི་སྒོ་ནས་རྟོགས་པའི་ཕྱིར་། ཟེར་ན་མ་ཁྱབ། རྟགས་གྲུབ་སྟེ།
གཟུགས་འཛིན་རྟོག་པས་གཟུགས་ཀྱི་རྣམ་པ་ཤར་བའི་སྒོ་ནས་དེ་རྟོགས་པའི་ཕྱིར་ཏེ།
གཟུགས་འཛིན་རྟོག་པས་གཟུགས་དངོས་སུ་རྟོགས་པའི་ཕྱིར། རྩ་བར་འདོད་མི་ནུས་
ཏེ། དངོས་པོ་ཡིན་པའི་ཕྱིར། བླང་དོར་བྱ་བའི་ཕྱིར་ཞུགས་པ་ན་མི་བསླུ་བའི་ཆོས་སུ་
དམིགས་པ་དེ་ཆོས་ཅན། འཇུག་ཡུལ་གྱི་དོན་ཡིན་ཏེ། དེའི་མཚན་ཉིད་ཡིན་པའི་ཕྱིར།
དེ་ལ་དབྱེ་ན། གནས་སྐབས་ཀྱི་འཇུག་ཡུལ་དང༌། མཐར་ཐུག་གི་འཇུག་ཡུལ་གཉིས་
སུ་ཡོད། དང་པོ་ནི། སྒྲ་མི་རྟག་པ་དང༌། བུམ་པ་ལྟ་བུ། གཉིས་པ་ནི། རྣམ་མཁྱེན་
དང༌། སངས་རྒྱས་ཀྱི་གོ་འཕང་ལྟ་བུའོ། །འཇུག་ཡུལ་དེ་དང་ཞེན་ཡུལ་གཉིས་དོན་
གཅིག་གོ །ཁ་ཅིག །བླང་དོར་བྱ་བའི་ཕྱིར་ཞུགས་པ་ན་མི་བསླུ་བའི་དངོས་པོ་དེ།
འཇུག་ཡུལ་གྱི་མཚན་ཉིད་ཡིན་ཏེ། རྣམ་འགྲེལ་ལས། བླང་དང་དོར་བྱའི་འབྲས་ཅན་
པས། །སྐྱེས་བུ་ཐམས་ཅད་འཇུག་པ་ཡིན། ཞེས་གསུངས་པའི་ཕྱིར། ཟེར་ན། འདུས་
མ་བྱས་ཀྱི་ནམ་མཁའ་ཆོས་ཅན། མི་སླུ་བའི་དངོས་པོ་ཡིན་པར་ཐལ། འཇུག་ཡུལ་
ཡིན་པའི་ཕྱིར་ཏེ། རང་རྟོགས་པའི་རྗེས་དཔག་གི་འཇུག་ཡུལ་ཡིན་པའི་ཕྱིར་ཏེ། གཞི་
གྲུབ་པའི་ཕྱིར། འདོད་མི་ནུས་ཏེ། འདུས་མ་བྱས་ཀྱི་ནམ་མཁའ་དངོས་པོ་མ་ཡིན་པའི་

ཕྱིར། ཁོ་ན་རེ། ཤེས་བྱ་ཆོས་ཅན། བླང་དོར་བྱ་བའི་ཕྱིར་ཞུགས་པ་ན་མི་བསླུ་བའི་
ཆོས་ཡིན་པར་ཐལ། །འཇུག་ཡུལ་ཡིན་པའི་ཕྱིར། འདོད་ན། བླང་དོར་བྱ་བའི་ཆོས་
ཡིན་པར་ཐལ། །འདོད་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། བླང་དོར་བཏང་
སྙོམས་སུ་བཞག་པའི་ཆོས་ཡིན་པའི་ཕྱིར་ཏེ། ལུང་མ་བསྟན་ཡིན་པའི་ཕྱིར། ཁོ་ན་རེ།
སྒྲ་རྟག་འཛིན་རྟོག་པའི་འཇུག་ཡུལ་ཡོད་པར་ཐལ། །དེའི་ཞེན་ཡུལ་ཡོད་པའི་ཕྱིར་ཏེ།
སྒྲ་རྟག་པ་དེ་དེའི་ཞེན་ཡུལ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། དེའི་
འཇུག་ཡུལ་མེད་པའི་ཕྱིར་ཏེ། དེའི་ཞེན་ཡུལ་མེད་པའི་ཕྱིར་ཏེ། ཚད་མ་ཡིད་ཀྱི་མུན་
སེལ་ལས། སྒྲ་མི་རྟག་པར་འཛིན་པ་ལྟ་བུ་ཞེན་སྟངས་དོན་དང་མཐུན་པ་རྣམས་ལ་ཞེན་
ཡུལ་ཡོད་ལ། སྒྲ་རྟག་འཛིན་ལྟ་བུ་ཞེན་སྟངས་དོན་དང་མི་མཐུན་པ་རྣམས་ལ་མེད་དོ། །
ཞེས་གསུངས་པའི་ཕྱིར། ཁོ་ན་རེ། རྟོག་མེད་ཀྱི་ཤེས་པ་ཡིན་ན། ཁྱོད་ཀྱི་རྗེས་སུ་
སྐྱེས་པའི་ངེས་ཤེས་ཀྱི་ཞེན་ཡུལ་ཡོད་པས་ཁྱབ་པར་ཐལ། །རྟོག་མེད་ཀྱི་ཤེས་པའི་
རྗེས་སུ་སྐྱེས་པའི་ངེས་ཤེས་ཀྱི་ཞེན་ཡུལ་ཡོད་པའི་ཕྱིར། ཟེར་ན་མ་ཁྱབ། འདོད་ན།
རྣམ་མཁྱེན་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། རྣམ་མཁྱེན་གྱི་
དྲངས་ནས་སྐྱེས་པའི་ངེས་ཤེས་ཡོད་པར་ཐལ། འདོད་པའི་ཕྱིར། འདོད་ན། སངས་
རྒྱས་འཕགས་པའི་རྒྱུད་ལ་ངེས་ཤེས་ཡོད་པར་ཐལ། འདོད་པའི་ཕྱིར། འདོད་ན། དེའི་
རྒྱུད་ལ་རྟོག་པ་ཡོད་པར་ཐལ། །འདོད་པའི་ཕྱིར། ཁྱབ་སྟེ། ངེས་ཤེས་ཡིན་ན་རྟོག་པ་
ཡིན་དགོས་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ལ་ངེས་ཤེས་ཡོད་པར་
ཐལ། དེའི་རྒྱུད་ལ་ངེས་པའི་ཤེས་པ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་
ཐལ། དེའི་རྒྱུད་ལ་ཆོས་ཐམས་ཅད་ངེས་པའི་ཤེས་པ་ཡོད་པའི་ཕྱིར་ཏེ། དེའི་རྒྱུད་ལ་
ཆོས་ཐམས་ཅད་རྟོགས་པའི་ཤེས་པ་ཡོད་པའི་ཕྱིར་ཏེ། དེའི་རྒྱུད་ལ་རྣམ་མཁྱེན་ཡོད་
པའི་ཕྱིར། རྩ་བར་འདོད་མི་ནུས་ཏེ། དེའི་རྒྱུད་ལ་རྟོག་པ་མེད་པའི་ཕྱིར། ཁོ་ན་རེ།

སངས་རྒྱས་འཕགས་པའི་རྒྱུད་ལ་དྲན་ཤེས་ཡོད་པར་ཐལ། དེའི་རྒྱུད་ལ་དྲན་པའི་ཤེས་
པ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་འདུས་བྱས་མི་
རྟག་པ་དྲན་པ་ཤེས་པ་ཡོད་པའི་ཕྱིར་ཏེ། དེའི་རྒྱུད་ལ་བདེན་བཞིའི་དམིགས་རྣམ་མ་
བརྗེད་པར་དྲན་པའི་ཤེས་པ་ཡོད་པའི་ཕྱིར་ཏེ། དེའི་རྒྱུད་ལ་དྲན་པ་ཡོད་པའི་ཕྱིར་ཏེ།
དེའི་རྒྱུད་ལ་དྲན་པའི་དབང་པོ་ཡོད་པའི་ཕྱིར་ཏེ། དེའི་རྒྱུད་ལ་དབང་པོ་ལྔ་ཡོད་པའི་
ཕྱིར་ཏེ། དེའི་རྒྱུད་ལ་དད་པ་དང༌། བརྩོན་འགྲུས་དང་། དྲན་པ་དང༌། ཏིང་ངེ་འཛིན་
དང་། ཤེས་རབ་ཀྱི་དབང་པོ་རྣམས་ཡོད་པའི་ཕྱིར་ཏེ། དེའི་རྒྱུད་ལ་བྱང་ཕྱོགས་སོ་
བདུན་ཡོད་པའི་ཕྱིར། རྩ་བར་འདོད་མི་ནུས་ཏེ། དེའི་རྒྱུད་ལ་རྟོག་པ་མེད་པའི་ཕྱིར།
གསུམ་པ་ཡུལ་ཅན་བཤད་པ་ལ་གཉིས། མདོར་བསྟན་པ་དང༌། རྒྱས་པར་བཤད་
པའོ། །དང་པོ་ནི།
རང་ཡུལ་འཇུག་ཆོས་ཡུལ་ཅན་དོན། །སྒྲ་དང་སྐྱེས་བུ་བློ་གསུམ་ཡོད།
ཞེས་པ་སྟེ། དོན་ནི། རང་ཡུལ་ལ་འཇུག་པའི་ཆོས་སུ་དམིགས་པ་ཆོས་ཅན།
ཡུལ་ཅན་གྱི་དོན་ཡིན་ཏེ། དེའི་མཚན་ཉིད་ཡིན་པའི་ཕྱིར། དེ་ལ་དབྱེ་ན་དུ་མ་ཡོད་དེ།
རྗོད་བྱེད་ཀྱི་སྒྲ་དང༌། སྐྱེས་བུ་དང༌། བློ་གསུམ་དུ་ཡོད་པའི་ཕྱིར། གཉིས་པ་ལ་གསུམ།
རྗོད་བྱེད་ཀྱི་སྒྲ་བཤད་པ། སྐྱེས་བུ་བཤད་པ། བློ་བཤད་པའོ། །དང་པོ་ནི།
སྒྲ་ལ་མིང་ཚིག་ཡི་གེ་གསུམ།
ཞེས་པ་སྟེ། དོན་ནི། རང་གི་བརྗོད་བྱ་གོ་བར་བྱེད་པའི་མཉན་བྱར་དམིགས་པ།
རྗོད་བྱེད་ཀྱི་སྒྲའི་མཚན་ཉིད། །དེ་ལ་དབྱེ་སྒོ་དུ་མ་ཡོད་དེ། ངོ་བོའི་སྒོ་ནས་དབྱེ་བ།
བརྗོད་བྱའི་སྒོ་ནས་དབྱེ་བ། བརྗོད་ཚུལ་གྱི་སྒོ་ནས་དབྱེ་བ། རྣམ་གཅོད་ཀྱི་སྒོ་ནས་དབྱེ་
བ་དང་བཞི་ཡོད་པའི་ཕྱིར། དང་པོ་སྒྲ་ལ་ངོ་བོའི་སྒོ་ནས་དབྱེ་ན། མིང་དང་ཚིག་དང་ཡི་
གེ་དང་གསུམ། དང་པོ་ནི། རང་གི་བརྗོད་བྱའི་དོན་གྱི་ངོ་བོ་ཙམ་སྟོན་པའི་མཉན་བྱར་

སྐད་ཀྱི་གདངས་སུ་དམིགས་པ། ཡི་གེའི་མཚན་ཉིད། དེ་ལ་དབྱེ་ན། དབྱངས་ཡིག་
དང༌། གསལ་བྱེད་གཉིས། དང་པོ་ནི ཨ་ཨཱ་སོགས་དང༌། གཉིས་པ་ནི། ཀ་ཁ་སོགས་
སོ། །ཁ་ཅིག་ན་རེ། སེངྒེ་ཞེས་པའི་སྒྲ་དེ་རི་དྭགས་ཀྱི་རྒྱལ་པོའི་དངོས་མིང་ཡིན་པར་
ཐལ། །ཐར་ལམ་གསལ་བྱེད་ལས། རི་དྭགས་ཀྱི་རྒྱལ་པོ་ལ་སེངྒེ་ཞེས་པའི་མིང་དངོས་
མིང་དང༌། ཞེས་གསུངས་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། སེངྒེ་ཞེས་
པའི་སྒྲ་ལས་རི་དྭགས་ཀྱི་རྒྱལ་པོ་འཁྲུལ་མེད་དུ་གོ་མི་ནུས་པའི་ཕྱིར་ཏེ། སེངྒེ་ཞེས་
པའི་སྒྲ་ལས་རི་དྭགས་ཀྱི་རྒྱལ་པོ་ཐུན་མོང་མ་ཡིན་པར་གོ་མི་ནུས་པའི་ཕྱིར་ཏེ། སེངྒེ་
ཞེས་པའི་སྒྲ་ལས་སེངྒེ་ཐུན་མོང་མ་ཡིན་པར་གོ་ཞིང་རི་དྭགས་ཀྱི་རྒྱལ་པོ་ཐུན་མོང་མ་
ཡིན་པར་གོ་མི་ནུས། རི་དྭགས་ཀྱི་རྒྱལ་པོ་ཞེས་པའི་སྒྲ་ལས་རི་དྭགས་ཀྱི་རྒྱལ་པོ་ཐུན་
མོང་མ་ཡིན་པར་གོ་ནུས་ཤིང་སེངྒེ་ཐུན་མོང་མ་ཡིན་པར་གོ་མི་ནུས་པའི་ཕྱིར་ཏེ། དེ་
གཉིས་དངོས་མིང་སོ་སོས་གོ་བྱ་དང་གོ་བྱེད་ཐ་དད་ཡིན་པའི་ཕྱིར་ཏེ། དེ་གཉིས་ལྡོག་
པ་ཐ་དད་ཡིན་པའི་ཕྱིར་ཏེ། རྣམ་འགྲེལ་ལས། དེ་ཕྱིར་ཁྱད་པར་གང་ཞིག་ཆོས། །གང་
གིས་གོ་བར་གྱུར་པ་དེ། །དེ་ལས་གཞན་གྱིས་ནུས་མ་ཡིན། །དེས་ན་ཐ་དད་རྣམ་པར་
གནས། ཞེས་གསུངས་པའི་ཕྱིར། ཁ་ཅིག་ན་རེ། སྒྲ་ལ་སྒྲ་མི་རྟག་པར་སྒྲུབ་པའི་ཕྱོགས་
ཞེས་པའི་སྒྲ་དེ་བཏགས་མིང་མ་ཡིན་པར་ཐལ། རས་ཡུག་གི་ཕྱོགས་གཅིག་ཚིག་པ་ལ་
རས་ཡུག་ཚིག་ཅེས་པའི་སྒྲ་དེ་བཏགས་མིང་མ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་
ན། དེར་ཐལ། རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་ཅེས་པའི་སྒྲ་དེ་
བཏགས་ནས་འཇུག་པ་མ་ཡིན་པའི་ཕྱིར། མ་གྲུབ་ན། དེར་ཐལ། རས་ཡུག་གི་ཕྱོགས་
གཅིག་ཚིག་པ་ལ་རས་ཡུག་ཚིག་ཅེས་པའི་སྒྲ་དེ་དངོས་སུ་འཇུག་པའི་ཕྱིར། ཁྱབ་སྟེ།
དངོས་སུ་འཇུག་པ་དང་བཏགས་ནས་འཇུག་པ་གཉིས་འགལ་བ་ཡིན་པའི་ཕྱིར་ཏེ། རྣམ་
འགྲེལ་ལས། དངོས་དང་ཁྱད་མེད་རྣམ་ཤེས་ཀྱི། །གཟུང་བྱ་ཉིད་ཕྱིར་ཉེར་བཏགས་

མིན། ཞེས་གསུངས་པའི་ཕྱིར། མ་གྲུབ་ན། རས་ཡུག་གི་ཕྱོགས་གཅིག་ཚིག་པ་ལ་
རས་ཡུག་ཚིག་ཅེས་པའི་སྒྲ་དེ་དངོས་སུ་འཇུག་པར་ཐལ། །རས་ཡུག་གི་ཕྱོགས་གཅིག་
ཚིག་པ་དེ་རས་ཡུག་ཚིག་པ་ཡིན་པའི་ཕྱིར་ཏེ། འདོམ་བཅུ་ཡོད་པའི་རས་ཡུག་གི་
འདོམ་ལྔ་ཚིག་པ་དེ་འདོམ་བཅུ་ཡོད་པའི་རས་ཡུག་ཚིག་པ་ཡིན་པའི་ཕྱིར་ཏེ། འདོམ་
བཅུ་ཡོད་པའི་རས་ཡུག་གི་འདོམ་ལྔ་ཚིག་པའི་ལྷག་མ་འདོམ་ལྔ་ཡོད་པའི ་རས་དེ་འདོམ་
བཅུ་ཡོད་པའི་རས་ཡུག་མ་ཡིན་པ་ལ་རྒྱུ་མཚན་ཡོད་པའི་ཕྱིར་ཏེ། དེ་ལ་འདོམ་བཅུ་
མེད་པའི་ཕྱིར། ཁོ་ན་རེ། ཀ་བུམ་གཉིས་ཆོས་ཅན། ཁྱོད་ཞེས་པའི་སྒྲ་ཁྱོད་ཀྱི་དངོས་
མིང་ཡིན་པར་ཐལ། གཞི་གྲུབ་པའི་ཕྱིར། འདོད་ན། ཀ་བུམ་གཉིས་ཞེས་པའི་སྒྲ་དེ་ཀ་
བུམ་གཉིས་ལ་དངོས་སུ་འཇུག་པར་ཐལ། །དེ་ཀ་བུམ་གཉིས་ཀྱི་དངོས་མིང་ཡིན་པའི་
ཕྱིར། ཟེར་ན་མ་ཁྱབ། འདོད་མི་ནུས་ཏེ། ཀ་བུམ་གཉིས་ཞེས་པའི་སྒྲ་དངོས་སུ་འཇུག་
པའི་འཇུག་གཞི་མེད་པའི་ཕྱིར་ཏེ། ཀ་བུམ་གཉིས་ཀྱི་ཡིན་པ་མེད་པའི་ཕྱིར། ཁོ་ན་རེ།
ཚིག་སྒྲ་མ་ཡིན་པའི་ཕྱིར་ཏེ། ཚིག་དངོས་པོ་མ་ཡིན་པའི་ཕྱིར་ཏེ། ཚིག་དངོས་མེད་
ཡིན་པའི་ཕྱིར་ཏེ། རྣམ་འགྲེལ་ལས། ཚིག་སོགས་ཀུན་བཏགས་དངོས་མེད་ལ། །
དངོས་པོ་ཡིས་ནི་འབྲེལ་བ་འདི། །ཇི་ལྟ་བུར་ནི་འཇུག་པར་འགྱུར། ཞེས་གསུངས་
པའི་ཕྱིར། ཟེར་ན་མ་ཁྱབ་སྟེ། དེ་ནི་ཚིག་སོགས་རང་གི་བརྗོད་བྱ་རྗོད་བྱེད་ཡིན་པ་
རྟོག་པས་ཀུན་བཏགས་པའི་དངོས་མེད་ཡིན་པས་ཚིག་སོགས་དང་རང་གི་བརྗོད་བྱའི
འབྲེལ་པ་དངོས་པོར་ཇི་ལྟར་གྲུབ་ཅེས་པའི་དོན་ཡིན་པའི་ཕྱིར། ཁོ་ན་རེ། ཡི་གེ་སྒྲ་མ་
ཡིན་པར་ཐལ། ཡི་གེས་དོན་མི་སྟོན་པའི་ཕྱིར་ཏེ། རྣམ་འགྲེལ་ལས། ཡི་གེ་དོན་མེད་
ཅན་འགྱུར་ཞིང༌། ཞེས་གསུངས་པའི་ཕྱིར། ཟེར་ན་མ་ཁྱབ། དེ་ནི་ཡི་གེ་སྐད་ཀྱི་རྣམ་
པ་གཞན་དུ་མི་འགྱུར་བའི་དོན་ཡིན་པའི་ཕྱིར། འདོད་མི་ནུས་ཏེ། ཡི་གེ་རང་གི་ཀུན་
སློང་གི་ཤེས་པ་ལས་སྐྱེས་པའི་སྒྲ་ཡིན་པའི་ཕྱིར་ཏེ། རྣམ་འགྲེལ་ལས། ཡི་གེ་ཀུན་

སློང་ཤེས་པ་ལས། །སྐྱེས་ལ་ཤེས་པས་སྒྲ་སྐྱེའོ། །ཞེས་གསུངས་པའི་ཕྱིར། གཉིས་པ་
བརྗོད་བྱའི་སྒོ་ནས་དབྱེ་བ་ལ། །རིགས་བརྗོད་ཀྱི་སྒྲ་དང༌། ཚོགས་བརྗོད་ཀྱི་སྒྲ་གཉིས་
ཡོད་དེ། རྣམ་འགྲེལ་ལས། དེས་ན་འདི་ནི་རིགས་དང་ནི། །ཚོགས་པ་བརྗོད་པའི་ཁྱད་
པར་ཡིན། ཞེས་གསུངས་པའི་ཕྱིར། བུམ་པ་ཞེས་པའི་སྒྲ་དེ་རིགས་བརྗོད་ཀྱི་སྒྲ་དང་
ཚོགས་བརྗོད་ཀྱི་སྒྲ་གཉིས་ཀ་ཡིན་ཏེ། དེ་བུམ་པ་ལ་ལྟོས་ཏེ་རིགས་བརྗོད་ཀྱི་སྒྲ་དང༌།
བུམ་པའི་གཟུགས་དྲི་སོགས་ལ་ལྟོས་ཏེ་ཚོགས་བརྗོད་ཀྱི་སྒྲ་ཡིན་པའི་ཕྱིར་ཏེ། བུམ་པ་
ཞེས་པའི་སྒྲ་དེ་གསེར་བུམ་ལ་འཇུག་པས་རིགས་ཅན་གསེར་བུམ་བརྗོད་བྱར་མི་སྤོང་
བ་དང༌། དེ་བུམ་པའི་ཚོགས་པ་ན་ཡོད་པའི་གཟུགས་དྲི་སོགས་རྡུལ་རྫས་རེ་རེ་བ་
རྣམས་ལ་མི་འཇུག་པས་ཚོགས་པ་ཅན་བུམ་པའི་གཟུགས་དྲི་སོགས་བརྗོད་བྱར་སྤོང་
བ་ཡིན་པའི་ཕྱིར། རང་དངོས་མིང་དུ་འཇུག་པའི་གཞི་ཡང་ཡིན། །རིགས་སྤྱི་ཡང་
ཡིན་པའི་གཞི་མཐུན་སྲིད་པའི་མཉན་བྱ། རིགས་བརྗོད་ཀྱི་སྒྲའི་མཚན་ཉིད། །རང་
དངོས་མིང་དུ་འཇུག་པའི་གཞི་ཡང་ཡིན། ཚོགས་སྤྱི་ཡང་ཡིན་པའི་གཞི་མཐུན་སྲིད་
པའི་མཉན་བྱ། ཚོགས་བརྗོད་ཀྱི་སྒྲའི་མཚན་ཉིད། དེ་གཉིས་ལ་མུ་བཞི་ཡོད་དེ།
ཚོགས་བརྗོད་ཀྱི་སྒྲ་ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ། རིགས་བརྗོད་ཀྱི་སྒྲ་
ཡིན་ལ་ཚོགས་བརྗོད་ཀྱི་སྒྲ་མ་ཡིན་པའི་མུ། དེ་གཉིས་ཀ་ཡིན་པའི་མུ། གཉིས་ཀ་མ་
ཡིན་པའི་མུ་དང་བཞི་ཡོད་པའི་ཕྱིར། དང་པོ་ཡོད་དེ། ཀ་བུམ་གཉིས་ཞེས་པའི་སྒྲ་དེ་
དེ་ཡིན་པའི་ཕྱིར། གཉིས་པ་ཡོད་དེ། ཤེས་བྱ་ཞེས་པའི་སྒྲ་དེ་དེ་ཡིན་པའི་ཕྱིར།
གསུམ་པ་ཡོད་དེ། ཀ་བ་ཞེས་པའི་སྒྲ་དེ་དེ་ཡིན་པའི་ཕྱིར། བཞི་པ་ཡོད་དེ། ནམ་
མཁའི་མེ་ཏོག་ཅེས་པའི་སྒྲ་དེ་དེ་ཡིན་པའི་ཕྱིར། ཁོ་ན་རེ། རི་བོ་འབིགས་བྱེད་ཅེས་
པའི་སྒྲ་དེ། ཚོགས་བརྗོད་ཀྱི་སྒྲ་ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ་ཡིན་པར་
ཐལ། །ཐར་ལམ་གསལ་བྱེད་ལས། དང་པོ་ཡིན་ལ་ཕྱི་མ་མ་ཡིན་པ་ནི། འབིགས་བྱེད་

ཅེས་བརྗོད་པ་ལྟ་བུའོ། །ཞེས་གསུངས་པའི་ཕྱིར། འདོད་མི་ནུས་ཏེ། རི་བོ་འབིགས་
བྱེད་ཅེས་པའི་སྒྲ་དེ་རིགས་བརྗོད་ཀྱི་སྒྲ་ཡིན་པའི་ཕྱིར་ཏེ། རི་བོ་འབིགས་བྱེད་དེ་རིགས་
སྤྱི་ཡིན་པའི་ཕྱིར་ཏེ། རི་བོ་འབིགས་བྱེད་ཀྱི་བྱེ་བྲག་ཡོད་པའི་ཕྱིར་ཏེ། ཤར་ཕྱོགས་
ཀྱི་རི་བོ་འབིགས་བྱེད་དེ་དེ་ཡིན་པའི་ཕྱིར་ཏེ། ཤར་ཕྱོགས་ཀྱི་རི་བོ་འབིགས་བྱེད་དེ་
རི་བོ་འབིགས་བྱེད་ཀྱི་བྱེ་བྲག་ཏུ་སོང་བའི་རྟགས་གསུམ་རེ་རེ་ནས་གྲུབ་པའི་ཕྱིར། རྟགས་
དང་པོ་གཉིས་སླ། གསུམ་པ་གྲུབ་སྟེ། ལྷོ་ཕྱོགས་ཀྱི་རི་བོ་འབིགས་བྱེད་དེ་ཤར་ཕྱོགས་
ཀྱི་དེ་མ་ཡིན་ཞིང་རི་བོ་འབིགས་བྱེད་ཡིན། ནུབ་ཕྱོགས་ཀྱི་རི་བོ་འབིགས་བྱེད་དེ་
ཡང་དེ་མ་ཡིན་ཞིང་དེ་ཡིན་པའི་ཕྱིར་ཟེར། ཁ་ཅིག་ན་རེ། གཟུགས་ཞེས་པའི་སྒྲ་དེ་
རིགས་བརྗོད་ཀྱི་སྒྲ་ཡིན་ལ་ཚོགས་བརྗོད་ཀྱི་སྒྲ་མ་ཡིན་པའི་མུ་ཡིན་པར་ཐལ། །ཐར་
ལམ་གསལ་བྱེད་ལས། ཕྱི་མ་ཡིན་ལ་དང་པོ་མ་ཡིན་པ་ནི་གཟུགས་ཞེས་བརྗོད་པ་ལྟ་
བུ། །ཞེས་གསུངས་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། གཟུགས་ཞེས་པའི་
སྒྲ་དེ་ཚོགས་བརྗོད་ཀྱི་སྒྲ་ཡིན་པའི་ཕྱིར་ཏེ། གཟུགས་དེ་ཚོགས་སྤི་ཡིན་པའི་ཕྱིར། མ་
གྲུབ་ན གཟུགས་ཆོས་ཅན། ཚོགས་སྤྱི་ཡིན་པར་ཐལ། རང་གི་ཆ་དུ་མ་འདུས་པའི་
གཟུགས་རགས་པ་ཡིན་པའི་ཕྱིར་ཏེ། རང་གི་ཡ་གྱལ་དུ་མ་འདུས་པའི་གཟུགས་རགས་
པ་ཡིན་པའི་ཕྱིར་ཏེ། དེ་ཚོགས་སྤྱིའི་མཚན་ཉིད་ཡིན་པའི་ཕྱིར་ཏེ། རིགས་རྒྱན་ལས།
ཚོགས་སྤྱིའི་མཚན་ཉིད། ཡ་གྱལ་དུ་མ་འདུས་པ། ཞེས་གསུངས་པའི་ཕྱིར། གསུམ་པ་
བརྗོད་ཚུལ་གྱི་སྒོ་ནས་དབྱེ་བ་ལ། ཆོས་བརྗོད་ཀྱི་སྒྲ་དང༌། ཆོས་ཅན་བརྗོད་པའི་སྒྲ་
གཉིས་ཡོད་དེ། རྣམ་འགྲེལ་ལས། ཁྱད་པར་གཞན་ནི་སྤོང་བ་དང༌། །མི་སྤོང་བ་དང་དེ་
གཉིས་ཀྱི། །བརྡ་ཡི་བྱེ་བྲག་རྟོགས་པ་པོས། །འདོད་པའི་རྗེས་སུ་བྱེད་པའི་གཞི། ཞེས་
གསུངས་པའི་ཕྱིར། སྨྲ་བ་པོ་དང་ཉན་པ་པོའི་འདོད་པས་དམིགས་པའི་དོན་དེ་ཉིད་ཁྱད་
ཆོས་ལྟ་བུར་སྟོན་པའི་མཉན་བྱ། ཆོས་བརྗོད་ཀྱི་སྒྲའི་མཚན་ཉིད། དཔེར་ན། སྒྲའི་མི་

རྟག་ཅེས་པའི་སྒྲ་དང་། བ་ལང་གི་དཀར་པོ་ཞེས་པའི་སྒྲ་ལྟ་བུའོ། །བ་ལང་གི་དཀར་པོ་
ཞེས་པའི་སྒྲ་ཆོས་ཅན། ཁྱད་པར་གཞན་སྤོང་བའི་སྒྲ་ཡིན་ཏེ། དོན་དེ་ཁྱད་ཆོས་གཞན་
གྱི་རྟེན་བྱེད་པའི་ཁྱད་གཞི་ལྟ་བུར་བློ་ཡུལ་དུ་འཆར་བ་སྤངས་ནས་ཁྱད་ཆོས་ལྟ་བུར་སྟོན་
པའི་ཕྱིར། དེ་ཡང་ཉན་པ་པོས་དཀར་པོ་ཞེས་པ་ཙམ་ཞིག་ཐོས་པའི་ཚེ་དཀར་པོ་དེ་དུང་
དང་བ་ལང་སོགས་གང་གི་དཀར་པོ་ཡིན་སྙམ་དུ་ཤེས་པར་འདོད་ནས་དྲིས་པ་ན། འཆད་
པ་པོས་བ་ལང་གི་དཀར་པོ་ཞེས་བརྗོད་པའི་ཚེ་དཀར་པོ་ཁྱད་གཞི་དང་བ་ལང་ཁྱད་ཆོས་སུ་
སྟོན་པ་ཡིན་ཏེ། བ་ལང་དེ་དཀར་པོ་དུང་གི་དཀར་པོ་སོགས་ལས་ཁྱད་པར་བྱེད་པའི་
བྱེད་ཆོས་སུ་སྟོན་པའི་ཕྱིར། སྨྲ་བ་པོ་དང་ཉན་པ་པོའི་འདོད་པས་དམིགས་པའི་དོན་དེ་
ཉིད་ཁྱད་གཞི་ལྟ་བུར་སྟོན་པའི་མཉན་བྱ། ཆོས་ཅན་བརྗོད་པའི་སྒྲའི་མཚན་ཉིད། དཔེར་
ན། སྒྲ་མི་རྟག་ཅེས་པའི་སྒྲ་དང༌། བ་ལང་དཀར་པོ་ཞེས་པའི་སྒྲ་ལྟ་བུའོ། །བ་ལང་
དཀར་པོ་ཞེས་པའི་སྒྲ་ཆོས་ཅན། ཁྱད་པར་གཞན་མི་སྤོང་བའི་སྒྲ་ཡིན་ཏེ། དོན་དེ་ཁྱད་
ཆོས་གཞན་གྱི་རྟེན་བྱེད་པའི་ཁྱད་གཞི་ལྟ་བུར་བློའི་ཡུལ་དུ་འཆར་བ་མི་སྤོང་བར་ཁྱད་
གཞི་ལྟ་བུར་བློའི་ཡུལ་དུ་སྟོན་པའི་ཕྱིར། དེ་ཡང་ཉན་པ་པོས་བ་ལང་ཞེས་ཐོས་པའི་ཚེ་
བ་ལང་སེར་པོ་དང་དཀར་པོ་གང་ཡིན་སྙམ་དུ་ཤེས་པར་འདོད་ནས་དྲིས་པ་ན། འཆད་
པ་པོས་བ་ལང་དཀར་པོ་ཞེས་བརྗོད་པའི་ཚེ་བ་ལང་ཁྱད་གཞི་དང་དཀར་པོ་ཁྱད་ཆོས་
སུ་སྟོན་པ་ཡིན་ཏེ། དཀར་པོ་དེ་བ་ལང་སེར་པོ་སོགས་ལས་ཁྱད་པར་དུ་བྱེད་པའི་བྱེད་
ཆོས་སུ་སྟོན་པའི་ཕྱིར། དེས་ན་བ་ལང་གི་དཀར་པོ་དང་བ་ལང་དཀར་པོ་ཞེས་བརྗོད་
པའི་ཚེ། བ་ལང་ཞེས་པའི་ཚིག་གཉིས་ཀས་བ་ལང་བརྗོད་པར་ཁྱད་པར་མེད་ཀྱང་། བ་
ལང་གི་དཀར་པོ་ཞེས་པའི་ཚིག་ཟུར་གྱི་བ་ལང་ཞེས་པའི་སྒྲས་བ་ལང་ཁྱད་ཆོས་སུ་བརྗོད་
པས་བ་ལང་ལ་བལྟོས་ནས་ཆོས་བརྗོད་ཀྱི་སྒྲ་དང༌། བ་ལང་དཀར་པོ་ཞེས་པའི་ཚིག་
ཟུར་གྱི་བ་ལང་ཞེས་པའི་སྒྲས་བ་ལང་ཁྱད་གཞིར་བརྗོད་པས་བ་ལང་ལ་བལྟོས་ནས་ཆོས་

སྐྱེན་པའམ། །སྲིད་སྒྲུབ་འཕོང་སྐྱེན་ཞེས་པའམ། །སྔོན་པོ་མཚོ་སྐྱེས་འགྱུར་ཞེས་
བཞིན། ཞེས་གསུངས་པ་ལྟར། འཇིག་རྟེན་ན་ནག་པ་ལས་སྲིད་སྒྲུབ་འཕོང་སྐྱེན་པར་
གྲགས་ཤིང་། ནག་པ་འཕོང་སྐྱེན་མི་སྐྱེན་ཤེས་པར་འདོད་ནས་དྲིས་པའི་ཚེ་ནག་པ་
འཕོང་སྐྱེན་ཞེས་པའི་ངག་དེ་མི་ལྡན་རྣམ་གཅོད་ཡིན་གྱི། གཞན་ལྡན་རྣམ་གཅོད་མ་
ཡིན་ཏེ། ནག་པ་ལས་གཞན་ལ་འཕོང་སྐྱེན་པ་གཅོད་མི་ནུས་པའི་ཕྱིར། མི་སྲིད་རྣམ་
གཅོད་མ་ཡིན་ཏེ། མི་སྲིད་པ་གཅོད་མི་དགོས་པའི་ཕྱིར་རོ། །འཇིག་རྟེན་ན་རྒྱལ་པོ་
སྲིད་སྒྲུབ་འཕོང་སྐྱེན་པར་གྲགས་ཤིང་། དེ་བས་ཀྱང་འཕོང་སྐྱེན་པ་ཡོད་མེད་ཐེ་ཚོམ་ཟ་
ནས་དྲིས་པའི་ཚེ་སྲིད་སྒྲུབ་འཕོང་སྐྱེན་ཞེས་པའི་ངག་དེ་གཞན་ལྡན་རྣམ་གཅོད་ཡིན་གྱི།
མི་ལྡན་རྣམ་གཅོད་དང་མི་སྲིད་རྣམ་གཅོད་མ་ཡིན་ཏེ། མི་ལྡན་པ་དང་མི་སྲིད་པ་གཅོད་
མི་དགོས་པའི་ཕྱིར། མཚོ་སྐྱེས་ལ་སྔོན་པོ་ཡིན་པས་མ་ཁྱབ་ཅིང་མཚོ་སྐྱེས་ལས་གཞན་
ལ་སྔོན་པོ་མཐོང་བའི་གང་ཟག་གིས་མཚོ་སྐྱེས་ལ་སྔོན་པོ་སྲིད་དམ་མི་སྲིད་ཐེ་ཚོམ་ཟ་
ནས་དྲིས་པའི་ཚེ་མཚོ་སྐྱེས་སྔོན་པོ་སྲིད་ཅེས་པའི་ངག་དེ་མི་སྲིད་རྣམ་གཅོད་ཡིན་གྱི།
ལྡན་རྣམ་གཅོད་དང་གཞན་ལྡན་རྣམ་གཅོད་མ་ཡིན་ཏེ། དེ་གཉིས་རྣམ་པར་གཅོད་མི་
ནུས་པའི་ཕྱིར། གཉིས་པ་སྐྱེས་བུ་བཤད་པ་ནི།
བདག་ང་གང་ཟག་སྐྱེས་བུ་གཅིག །
ཅེས་པ་སྟེ། རང་གི་ཕུང་པོ་བཞིའམ་ལྔ་གང་རུང་ལ་བཏགས་པའི་སྐྱེས་བུ་དེ།
གང་ཟག་གི་མཚན་ཉིད། བདག་དང་ང་དང༌། གང་ཟག་དང༌། སྐྱེས་བུ་བཞི་དོན་གཅིག
ཡིན་ཏེ། དེ་བཞི་ངོ་བོ་གཅིག་ལ་ལྡོག་པ་ཐ་དད་ཡིན་པའི་ཕྱིར། ཁོ་ན་རེ། གང་ཟག་གི་
རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། གང་ཟག་ཡིན་པར་གྱུར་པའི་ལྡན་མིན་འདུ་
བྱེད་ཡིན་པར་ཐལ། གང་ཟག་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་
ཅན། དེར་ཐལ། སྐྱེས་བུ་ཡིན་པའི་ཕྱིར་ཏེ། ང་ཡིན་པའི་ཕྱིར་ཏེ། བདག་ཡིན་པའི་

ཕྱིར་ཏེ། རྟོག་གེ་འབར་བ་ལས། འདི་ལྟར་ཁོ་བོ་ཅག་རྣམ་པར་ཤེས་པ་ལ་བདག་གི་སྒྲ་
དངོས་སུ་འདོགས་ཏེ། འདི་ལྟར་རྣམ་པར་ཤེས་པ་ནི་སྲིད་པ་ལེན་པའི་ཕྱིར་བདག་ཡིན་
ནོ། །ཞེས་གསུངས་པའི་ཕྱིར། གསུམ་པ་བློ་བཤད་པ་ནི།
བློ་རིག་གསལ་བ་ཤེས་རྣམས་གཅིག །རྟོག་དང་རྟོག་མེད་ཤེས་པ་སོགས། །
རྒྱས་པར་བླ་མའི་ངག་ལས་ཤེས།
ཞེས་པ་སྟེ། དོན་ནི། བློ་དང་། རིག་པ་དང༌། གསལ་བ་དང་། ཤེས་པ་རྣམས་
དོན་གཅིག་ཡིན་ཏེ། དེ་བཞི་ངོ་བོ་གཅིག་ལ་ལྡོག་པ་ཐ་དད་ཡིན་པའི་ཕྱིར། ཤེས་པ་ལ་
དབྱེ་ན། རྟོག་པ་དང༌། རྟོག་མེད་ཀྱི་ཤེས་པ་གཉིས། སོགས་སྒྲས་བསྡུས་པ་སླུ་བའི་
ཤེས་པ་དང༌། མི་བསླུ་བའི་ཤེས་པ་གཉིས། ཤེས་པའི་སྐོར་རྒྱས་པར་བླ་མའི་ངག་ལས་
ཤེས་དགོས་ཏེ། མང་བས་མ་སྤྲོས་པའི་ཕྱིར། སྒྲ་དོན་འདྲེས་རུང་དུ་འཛིན་པའི་ཞེན་
རིག་དེ། རྟོག་པའི་མཚན་ཉིད། དེ་ལ་དབྱེ་ན། རྟོག་པ་དོན་མཐུན་དང༌། རྟོག་ལ་ལོག་
ཤེས་གཉིས། སྒྲ་དོན་འདྲེས་རུང་དུ་འཛིན་པའི་ཞེན་རིག་དོན་མཐུན་དེ། རྟོག་པ་དོན་
མཐུན་གྱི་མཚན་ཉིད། དེ་ལ་དབྱེ་ན། མིང་སྦྱོར་རྟོག་པ་དང༌། དོན་སྦྱོར་རྟོག་པ་གཉིས།
མིང་དོན་བསྲེས་ནས་འཛིན་པའི་ཞེན་རིག་དོན་མཐུན་དེ། མིང་སྦྱོར་རྟོག་པའི་མཚན་
ཉིད། མཚན་གཞི་ནི། ལྟོ་ལྟར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་འདི་ནི་བུམ་
པའོ་སྙམ་དུ་འཛིན་པའི་རྟོག་པ་ལྟ་བུའོ། །ཁྱད་གཞི་ལ་ཁྱད་ཆོས་སྦྱར་ནས་འཛིན་པའི་
ཞེན་རིག་དོན་མཐུན་དེ། དོན་སྦྱོར་རྟོག་པའི་མཚནཉིད། མཚན་གཞི་ནི། སྒྲ་མི་རྟག་གོ་
སྙམ་དུ་འཛིན་པའི་རྟོག་པ་ལྟ་བུའོ། །རང་ཡུལ་ཕྱིན་ཅི་ལོག་ཏུ་ཞེན་པའི་རིག་པ། རྟོག་
པ་ལོག་ཤེས་ཀྱི་མཚན་ཉིད། མཚན་གཞི་ནི། སྒྲ་རྟག་འཛིན་རྟོག་པ་ལྟ་བུའོ། །སྒྲ་དོན་
འདྲེས་རུང་དུ་འཛིནཔའི་ཞེན་རིག་དང་བྲལ་བའི་གསལ་སྣང་ཅན་གྱི་རིག་པ་དེ། རྟོག་
མེད་ཀྱི་ཤེས་པའི་མཚན་ཉིད། དེ་ལ་དབྱེ་ན། རྟོག་མེད་ཀྱི་ཤེས་པ་དོན་མཐུན་དང་།

རྟོག་མེད་ཀྱི་ཤེས་པ་ལ་ལོག་ཤེས་གཉིས། དང་པོ་ནི། གཟུགས་འཛིན་དབང་པོའི་
མངོན་སུམ་ལྟ་བུ་དང་། གཉིས་པ་ནི། སྐྲ་ཤད་འཛག་སྣང་གི་དབང་ཤེས་ལྟ་བུའོ། །ཡང་
ཤེས་པ་ལ་དབྱེ་ན། སླུ་བའི་ཤེས་པ་དང༌། མི་བསླུ་བའི་ཤེས་པ་གཉིས། རང་གི་གཞལ་
བྱ་མ་རྟོགས་པའི་རིགས་སུ་གནས་པའི་རིག་པ་དེ། སླུ་བའི་ཤེས་པའི་མཚན་ཉིད། དེ་
དང་ཡང་དག་པ་མ་ཡིན་པའི་ཤེས་པ་དོན་གཅིག །དེ་ལ་དབྱེ་ན། རྟོག་པར་གྱུར་པའི་སླུ་
བའི་ཤེས་པ་དང༌། རྟོག་མེད་དུ་གྱུར་པའི་སླུ་བའི་ཤེས་པ་གཉིས། དང་པོ་ནི། བུམ་པ་
རྟག་འཛིན་རྟོག་པ་ལྟ་བུ། གཉིས་པ་ནི། གངས་རི་སྔོན་པོར་སྣང་བའི་དབང་ཤེས་ལྟ་
བུའོ། །རང་གིས་གཞལ་བ་གཞལ་བ་ལྟར་གྲུབ་པའི་རིག་པ། མི་བསླུ་བའི་ཤེས་པའི་
མཚན་ཉིད། དེ་ལ་དབྱེ་ན། ཚད་མ་དང་། དཔྱད་ཤེས་གཉིས། མི་བསླུ་བའི་ཤེས་པ་
དང་།ཡང་དག་པའི་ཤེས་པ་དོན་གཅིག་གོ ༈ གསུམ་པ་གསུམ་ཚན་གཉིས་པ་བཤད་པ་
ལ་གསུམ། མཚན་ཉིད་གསུམ་གྱི་རྣམ་གཞག་བཤད་པ། །བདེན་པ་གཉིས་ཀྱི་རྣམ་
གཞག་བཤད་པ། རྒྱུ་འབྲས་ཆེ་བའི་རྣམ་གཞག་བཤད་པའོ། །དང་པོ་ལ་གསུམ། མདོར་
བསྟན་པ། རྒྱས་པར་བཤད་པ། རྩི་བའི་གཞི་བཤད་པའོ། །དང་པོ་ནི། མཚན་ཉིད་
གསུམ་གྱི་རྣམ་གཞག་ནི། ཞེས་པ་སྟེ། དོན་ནི། མཚན་ཉིད་གསུམ་གྱི་རྣམ་གཞག་ནི་
འདིར་བཤད་པར་བྱ་བའི་ཆོས་སོ། །དེ་གསུམ་ནི། ཀུན་བཏགས། གཞན་དབང་།
ཡོངས་གྲུབ་བོ། །དེ་གསུམ་ལ་མཚན་ཉིད་ཅེས་པའི་རྒྱུ་མཚན་ཡོད་དེ། དེ་རྣམས་རང་
གི་མཚན་ཉིད་ཀྱི་གྲུབ་པའི་རྒྱུ་མཚན་གྱིས་མཚན་ཉིད་ཅེས་བཤད་པའི་ཕྱིར། གཉིས་པ་
ལ་གསུམ། ཀུན་བཏགས་བཤད་པ། གཞན་དབང་བཤད་པ། ཡོངས་གྲུབ་བཤད་
པའོ། །དང་པོ་ནི།
རང་འཛིན་རྟོག་པས་སྒྲོ་བཏགས་ཙམ། །ཀུན་བཏགས་དོན་དང་དེ་ལ་ནི། །
མཚན་ཉིད་ཡོངས་ཆད་རྣམ་གྲངས་གཉིས། །སྔ་མ་མེད་པ་མཐའ་དག་དང་། །

ཆོས་ཅན། གང་ཟག་ཡིན་པར་ཐལ། འཇིག་རྟེན་ཡིན་པའི་ཕྱིར། ཟེར་ན་མ་ཁྱབ། ཁྱབ་
སྟེ། རྗེ་དགེ་འདུན་གྲུབ་ཀྱིས། དེས་ནི་འཇིག་རྟེན་མ་ལུས་པ། །བདེ་བ་ཅན་དུ་སྐྱེ་བར་
ཤོག །ཅེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་མ་དག་པའི་བཅུད་ཀྱི་འཇིག་
རྟེན་ལ་བྱ་དགོས་པའི་ཕྱིར། འདུས་བྱས་ཐམས་ཅད་གཞན་དབང་ཡིན་ཏེ། དངོས་པོ་
དང་གཞན་དབང་གཉིས་དོན་གཅིག་ཡིན་པའི་ཕྱིར། ཆོས་ཀུན་རང་རང་གི་གཞན་དབང་
ངོ་ཞེས་པའི་རྒྱུ་མཚན་ཡོད་དེ། གཞི་གྲུབ་ན། ཁྱོད་ཁྱོད་ཀྱི་གཞན་དབང་ཡིན་དགོས་
པའི་ཕྱིར། ཁོ་ན་རེ། ཤེས་བྱ་ཆོས་ཅན། ཁྱོད་ཁྱོད་ཀྱི་གཞན་དབང་ཡིན་པར་ཐལ།
གཞི་གྲུབ་པའི་ཕྱིར། འདོད་ན། ཤེས་བྱ་ཆོས་ཅན། གཞན་དབང་ཡིན་པར་ཐལ། ཤེས་
བྱའི་གཞན་དབང་ཡིན་པའི་ཕྱིར། ཟེར་ན་མ་ཁྱབ། གསུམ་པ་ཡོངས་གྲུབ་བཤད་པ་ནི།
མཉམ་གཞག་དམིགས་པ་མཐར་ཐུག་པ། །ཡོངས་གྲུབ་དེ་ལ་སྒྲས་བརྗོད་ཀྱིས། །
འགྱུར་མེད་ཕྱིན་ཅི་མ་ལོག་གཉིས། །སྔ་མ་གང་ཟག་བདག་མེད་བཞིན། །
དེ་དང་ཡོངས་གྲུབ་དོན་གཅིག་གོ །ཕྱི་མ་མཉམ་གཞག་ཡེ་ཤེས་སོ། །
ཞེས་པ་སྟེ། དོན་ནི། མཉམ་གཞག་གི་དམིགས་པའི་མཐར་ཐུག་ཏུ་དམིགས་པ།
ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་ཀྱི་དབྱེ་ན། འགྱུར་མེད་ཡོངས་གྲུབ་དང་།
ཕྱིན་ཅི་མ་ལོག་པའི་ཡོངས་གྲུབ་གཉིས། སྔ་མའི་མཚན་གཞི་ནི། གང་ཟག་གི་བདག་
མེད་བཞིན་ཡིན་ལ། འགྱུར་མེད་ཡོངས་གྲུབ་དེ་དང་ཡོངས་གྲུབ་གཉིས་དོན་གཅིག་
གོ །ཕྱི་མ་ནི་སྟོང་ཉིད་རྟོགས་པའི་འཕགས་པའི་མཉམ་གཞག་ཡེ་ཤེས་ལྟ་བུ་ལ་འཇོག་
སྟེ། སྟོང་ཉིད་རྟོགས་པའི་འཕགས་པའི་མཉམ་གཞག་ཡེ་ཤེས་ཡིན་ན། ཕྱིན་ཅི་མ་ལོག་
པའི་ཡོངས་གྲུབ་ཡིན་དགོས་པས་སོ། །ཁོ་ན་རེ། བུམ་པ་གང་ཟག་གི་བདག་མེད་ཆོས་
ཅན། ཡོངས་གྲུབ་ཡིན་པར་ཐལ། བུམ་པའི་ཡོངས་གྲུབ་ཡིན་པའི་ཕྱིར། འདོད་ན། དེ་
ཆོས་ཅན། ཡོངས་གྲུབ་མ་ཡིན་པར་ཐལ། ཀུན་བཏགས་ཡིན་པའི་ཕྱིར། ཟེར་ན་མ་

ཁྱབ། མ་གྲུབ་ན། དེ་ཆོས་ཅན། དེར་ཐལ། རྟོག་པས་སྒྲོ་བཏགས་ཙམ་དུ་གྲུབ་པའི་ཆོས་
སུ་དམིགས་པ་ཡིན་པའི་ཕྱིར་ཏེ། སྤྱི་མཚན་ཡིན་པའི་ཕྱིར་ཏེ། དངོས་མེད་ཡིན་པའི་
ཕྱིར། གསུམ་པ་རྩི་བའི་གཞི་བཤད་པ་ནི།
ཆོས་ཀུན་སྟེང་དུ་མཚན་ཉིད་ནི། །གསུམ་གྱི་རྣམ་གཞག་རྩིར་ཡོད་དོ། །
ཞེས་པ་སྟེ། དོན་ནི། གཞི་གྲུབ་ན། ཁྱོད་ཀྱི་མཚན་ཉིད་གསུམ་ཡོད་པས་ཁྱབ་
ཅིང༌། །ཆོས་ཀུན་གྱི་སྟེང་དུ་མཚན་ཉིད་ནི་གསུམ་གྱི་རྣམ་གཞག་རྩིར་ཡོད་པར་འདོད་
དོ། །ཉན་ཐོས་སེན་ཏ་པ་ལ་སོགས་པའི་བྱེ་བྲག་ཏུ་སྨྲ་བའི་ནང་ཚན་ཁ་ཅིག་གིས་ངོ་བོ་
ཉིད་གསུམ་གྱི་རྣམ་གཞག་དང༌། སངས་རྒྱས་ཀྱི་བཀའ་ལ་དྲང་ངེས་ཀྱི་ཁྱད་པར་སོགས་
ཁས་མི་ལེན་ཏེ། དེ་རྣམས་ཀྱིས་ཐེག་ཆེན་གྱི་སྡེ་སྣོད་སངས་རྒྱས་ཀྱི་བཀའ་ཡིན་པར་
ཁས་མི་ལེན་པའི་ཕྱིར་ཏེ། དེ་རྣམས་རྗེས་སུ་བཟུང་བའི་ཕྱིར་རྗེ་བཙུན་བྱམས་པས་མདོ་
སྡེའི་རྒྱན་དུ་ཐེག་ཆེན་བཀའ་སྒྲུབ་ཀྱི་ལེའུ་གསུངས་པའི་ཕྱིར། ཉན་ཐོས་སེན་ཏ་པ་
སོགས་ལས་གཞན་པའི་བྱེ་མདོ་རྣམས་ཀྱིས་བཀའ་ལ་དྲང་ངེས་ཀྱི་ཁྱད་པར་ཁས་ལེན་ཏེ།
དེ་རྣམས་ཀྱིས་འཁོར་ལོ་དང་པོ་སྒྲ་ཇི་བཞིན་པའི་ངེས་དོན་གྱི་མདོར་ཁས་བླངས་ནས།
ཆོས་ཐམས་ཅད་ཀྱི་སྟེང་དུ་གང་ཟག་གི་བདག་མེད་ཀྱི་དབང་དུ་བྱས་པའི་ངོ་བོ་ཉིད་གསུམ་
གྱི་རྣམ་གཞག་ཁས་ལེན་པར་དྲང་ངེས་རྣམ་འབྱེད་ལས་གསུངས་པའི་ཕྱིར་ཏེ། དེ་ཉིད་
ལས། ཕུང་པོའི་གཞན་དབང་གང་ཟག་གི་བདག་གི་ཀུན་བཏགས་ཀྱིས་སྟོང་པ་གང་ཟག་
གི་བདག་མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་དེ་ཙམ་ཞིག་
ཐེག་དམན་གྱི་མདོའི་དོན་དུ་གོ་ནུས་ལ། དེའི་ཕྱིར་འཁོར་ལོ་དང་པོ་གསུངས་པའི་
གདུལ་བྱ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པའི་རྟོགས་
པའི་སྣོད་དུ་རུང་ལ། ཞེས་གསུངས་པའི་ཕྱིར། དེས་ན་དེ་རྣམས་ཀྱིས་ཆོས་ཐམས་ཅད་
ཀྱི་སྟེང་དུ་གང་ཟག་གི་བདག་མེད་ཀྱི་དབང་དུ་བྱས་པའི་ངོ་བོ་ཉིད་གསུམ་གྱི་རྣམ་གཞག་

ཁས་ལེན་པ་ཡང་ཡིན་ཏེ། དེ་རྣམས་ཀྱི་གཟུགས་གཟུགས་ཀྱི་གཞན་དབང༌། གཟུགས་
གང་ཟག་གི་བདག་ཏུ་གྲུབ་པ་གཟུགས་ཀྱི་ཀུན་བཏགས། གཟུགས་གང་ཟག་གི་བདག་
གི་སྟོང་པའི་སྟོང་ཉིད་གཟུགས་ཀྱི་ཡོངས་གྲུབ་ཏུ་འཇོག་ཅིང་། དེས་ཆོས་ཐམས་ཅད་ལ་
མཚོན་ནུས་པར་ཁས་ལེན་པའི་ཕྱིར། བུམ་པ་ཆོས་ཅན། ཁྱོད་ཀྱི་མཚན་ཉིད་གསུམ་
ཡོད་པར་ཐལ། གཞི་གྲུབ་པའི་ཕྱིར་ཟེར་ན། འདོད་པ་ཡིན་ཏེ། བུམ་པའི་ལྡོག་པ་བུམ་
པའི་ཀུན་བཏགས། བུམ་པ་བུམ་པའི་གཞན་དབང༌། བུམ་པ་གང་ཟག་གི་བདག་མེད་
བུམ་པའི་ཡོངས་གྲུབ་ཏུ་འཇོག་པའི་ཕྱིར། དེ་བཞིན་དུ་ནམ་མཁའི་ལྡོག་པ་ནམ་མཁའི་
ཀུན་བཏགས། ནམ་མཁའ་ནམ་མཁའི་གཞན་དབང༌། ནམ་མཁའ་གང་ཟག་གི་བདག་
མེད་ནམ་མཁའི་ཡོངས་གྲུབ་ཏུ་འཇོག་གོ །དེས་ཆོས་གཞན་རྣམས་ལའང་རིགས་
འགྲེའོ། །བུམ་པའི་ལྡོག་པ་ཆོས་ཅན། ཁྱོད་ལ་བུམ་པའི་ཀུན་བཏགས་ཞེས་བརྗོད་པའི་
རྒྱུ་མཚན་ཡོད་དེ། ཁྱོད་འདོགས་གཞི་བུམ་པ་དང་འབྲེལ་ནས་རང་འཛིན་རྟོག་པས་སྒྲོ་
བཏགས་ཙམ་དུ་གྲུབ་པས་དེ་ལྟར་དུ་བརྗོད་པའི་ཕྱིར། བུམ་པ་ཆོས་ཅན། ཁྱོད་ལ་བུམ་
པའི་གཞན་དབང་ཞེས་བརྗོད་པའི་རྒྱུ་མཚན་ཡོད་དེ། བུམ་པ་ལས་གཞན་པ་བུམ་པའི་
རྒྱུ་རྐྱེན་གྱི་དབང་གིས་བཞག་པས་དེ་ལྟར་དུ་བརྗོད་པའི་ཕྱིར། བུམ་པ་གང་ཟག་གི
བདག་མེད་ཆོས་ཅན། ཁྱོད་ལ་བུམ་པའི་ཡོངས་གྲུབ་ཅེས་བརྗོད་པའི་རྒྱུ་མཚན་ཡོད་དེ།
ཁྱོད་བུམ་པའི་སྟེང་གི་ཆོས་ཉིད་ཡིན་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། ནམ་
མཁའ་ཆོས་ཅན། ཁྱོད་ལ་ནམ་མཁའི་གཞན་དབང་ཞེས་བརྗོད་པའི་རྒྱུ་མཚན་ཡོད་དེ།
ནམ་མཁའ་ལས་གཞན་པནམ་མཁའ་བརྗོད་པའི་སྒྲ་དང་ནམ་མཁའ་འཛིན་པའི་ཚད་མའི་
དབང་གིས་བཞག་པས་དེ་ལྟར་དུ་བརྗོད་པའི་ཕྱིར། ནམ་མཁའི་ཀུན་བཏགས་དང་ཡོངས་
གྲུབ་ཀྱི་རྒྱུ་མཚན་གོང་གི་བུམ་པའི་དེ་དང་རིགས་འགྲེའོ། །དེས་ན་བུམ་པའི་རྒྱུ་རྐྱེན་དེ་
བུམ་པའི་གཞན་དབང་ཞེས་པའི་གཞན་དེ་ཡིན་ཡང་བུམ་པའི་གཞན་དབང་མ་ཡིན། ནམ་

མཁའ་བརྗོད་པའི་སྒྲ་དང་ནམ་མཁའ་འཛིན་པའི་ཚད་མ་དེ་ནམ་མཁའི་གཞན་དབང་ཞེས་
པའི་གཞན་དེ་ཡིན་ཡང་ནམ་མཁའི་གཞན་དབང་མ་ཡིན་ནོ། །འདིས་ནམ་མཁའ་འཛིན་
པའི་ཚད་མ་དང་ནམ་མཁའི་གདགས་གཞི་བར་གྱི་ནམ་མཁའ་སྔོ་བསང་བ་དག་ནམ་མཁའི་
གཞན་དབང་མ་ཡིན་པར་ངེས་ནུས་སོ། ༈ གཉིས་པ་བདེན་པ་གཉིས་ཀྱི་རྣམ་གཞག་
བཤད་པ་ལ་གསུམ། ཤེས་བྱེད་ཀྱི་ཁུངས་འགོད་པ། གཞི་བདེན་པ་གཉིས་ཀྱི་རྣམ་
གཞག །ལམ་དང་འབྲས་བུའི་རྣམ་གཞག་གོ །དང་པོ་ནི།
བདེན་གཉིས་རྣམ་གཞག་རྣམ་འགྲེལ་ལས། །དོན་དམ་དོན་བྱེད་ཅེས་སོགས་གསུངས།
ཞེས་པ་སྟེ། དོན་ནི། མདོ་སྡེ་པའི་ལུགས་ཀྱི་བདེན་གཉིས་ཀྱི་རྣམ་གཞག་ནི།
རྣམ་འགྲེལ་མངོན་སུམ་ལེའུ་ལས། དོན་དམ་དོན་བྱེད་ཅེས་སོགས་ཚིགས་བཅད་
གཅིག་གསུངས། དེ་ནི། དོན་དམ་དོན་བྱེད་ནུས་པ་གང༌། །དེ་འདིར་དོན་དམ་ཡོད་པ་
ཡིན། །གཞན་ནི་ཀུན་རྫོབ་ཡོད་པ་སྟེ། དེ་དག་རང་སྤྱིའི་མཚན་ཉིད་བཤད། ཅེས་
པའོ། །དོན་དམ་པར་དོན་བྱེད་ནུས་པ་གང་ཡིན་པ་དེ་ཆོས་ཅན། སྐབས་འདིར་དོན་
དམ་པར་ཡོད་པ་ཡིན་ཏེ། རྟོག་པས་བཏགས་ཙམ་མིན་པར་ཡུལ་རང་གི་སྡོད་ལུགས་ཀྱི་
ངོས་ནས་གྲུབ་པའི་ཕྱིར། དེ་ལས་གཞན་དོན་བྱེད་ནུས་སྟོང་ནི་ཆོས་ཅན། ཀུན་རྫོབ་ཏུ་
ཡོད་པ་ཡིན་ཞེས་བྱ་སྟེ། རྟོག་པས་བཏགས་པ་ཙམ་གྱི་ཚུལ་གྱིས་གྲུབ་པའི་ཕྱིར། ཇི་
སྐད་བཤད་པའི་དོན་ལྡོག་གཉིས་པོ་དེ་དག་རང་མཚན་གྱི་མཚན་ཉིད་དང༌། སྤྱིའི་མཚན་
ཉིད་ཀྱི་མཚན་ཉིད་དུ་བཤད་པའི་རྒྱུ་མཚན་ཡོད་དེ། དོན་ལྡོག་དེ་གཉིས་ཀྱི་དབང་གིས་
མཚོན་བྱ་གཉིས་ཐུན་མོང་མ་ཡིན་པར་སོ་སོར་འཇོག་ནུས་པའི་རྒྱུ་མཚན་གྱིས་དེ་ལྟར་
བཤད་པའི་ཕྱིར། རང་རིག་དང་ཕྱི་དོན་གཉིས་ཀ་བདེན་གྲུབ་ཏུ་ཁས་ལེན་པའི་ནང་པའི་
གྲུབ་མཐའ་སྨྲ་བའི་སྐྱེས་བུ་དེ། མདོ་སྡེ་པའི་མཚན་ཉིད། དེ་ལ་དབྱེ་ན། ལུང་གི་རྗེས་
འབྲང་གི་མདོ་སྡེ་པ་དང༌། རིགས་པའི་རྗེས་འབྲང་གི་མདོ་སྡེ་པ་གཉིས། དང་པོ་ནི།

མངོན་པ་སྡེ་བདུན་གྱི་རྗེས་འབྲང་གི་མདོ་སྡེ་པ་ལྟ་བུ། གཉིས་པ་ནི། ཚད་མ་སྡེ་བདུན་
གྱི་རྗེས་འབྲང་གི་མདོ་སྡེ་པ་ལྟ་བུའོ། །ཅིའི་ཕྱིར་མདོ་སྡེ་པ་ཞེས་བྱ་ཞེ་ན། བསྟན་
བཅོས་བྱེ་བྲག་བཤད་མཛོད་ཆེན་མོའི་རྗེས་སུ་མི་འབྲང་བར་གཙོ་བོར་བཅོམ་ལྡན་འདས་
ཀྱི་མདོ་ཉིད་ཀྱི་རྗེས་སུ་འབྲང་བས་ན་དེ་སྐད་ཅེས་བྱའོ། །གཉིས་པ་གཞི་བདེན་པ་གཉིས་
ཀྱི་རྣམ་གཞག་བཤད་པ་ལ་གཉིས། དོན་དམ་བདེན་པ་བཤད་པ་དང༌། ཀུན་རྫོབ་བདེན་
པ་བཤད་པའོ། །དང་པོ་ལ་གཉིས། མཚན་ཉིད་དང༌། མིང་གི་རྣམ་གྲངས་སོ། །དང་པོ་
ནི།
དོན་དམ་ཚད་མའི་རྙེད་དོན་དུ། །དམིགས་པ་དོན་དམ་བདེན་པའི་དོན།
ཞེས་པ་སྟེ། དོན་ནི། རང་སྣང་ཡུལ་དུ་བྱེད་པའི་དོན་དམ་པའི་ཚད་མའི་རྙེད་དོན་
དུ་དམིགས་པ་ཆོས་ཅན། དོན་དམ་བདེན་པའི་དོན་ཡིན་ཏེ། དེའི་མཚན་ཉིད་ཡིན་པའི་
ཕྱིར། མཚན་གཞི་ནི། གཟུགས་ལྟ་བུའོ། །གཉིས་པ་ནི།
རང་མཚན་དོན་དམ་བདེན་པ་དང༌། །དོན་ཡོད་མངོན་གྱུར་དངོས་པོ་རྫས། །
འདུས་བྱས་མི་རྟག་བྱས་པ་རྒྱུ། །འབྲས་དང་བདེན་གྲུབ་དོན་གཅིག་གོ །
ཞེས་པ་སྟེ། དོན་ནི། རང་མཚན་དང༌། དོན་དམ་བདེན་པ་དང༌། དོན་དམ་དུ་ཡོད་
པ་དང་། མངོན་གྱུར་དང་། དངོས་པོ་དང༌། རྫས་དང༌། འདུས་བྱས་དང༌། མི་རྟག་པ་
དང༌། བྱས་པ་དང༌། རྒྱུ་དང་། འབྲས་བུ་དང༌། བདེན་གྲུབ་རྣམས་དོན་གཅིག་གོ །
མཚན་ཉིད་རིམ་བཞིན། རྟོག་པས་སྒྲོ་མ་བཏགས་པར་རང་གི་ཐུན་མོང་མ་ཡིན་པའི་
སྡོད་ལུགས་ཀྱི་ངོས་ནས་གྲུབ་པ། རང་མཚན་གྱི་མཚན་ཉིད། དོན་དམ་བདེན་པའི་
མཚན་ཉིད། བཤད་ཟིན་ལྟར་དང༌། རང་སྣང་ཡུལ་དུ་བྱེད་པའི་དོན་དམ་པའི་ཚད་མ་ལ་
སྣང་བའི་དབང་གིས་བཞག་པ། དོན་དམ་དུ་ཡོད་པའི་མཚན་ཉིད། མངོན་སུམ་གྱི་ཚད་
མས་དངོས་སུ་རྟོགས་པར་བྱ་བ། མངོན་གྱུར་གྱི་མཚན་ཉིད། དོན་བྱེད་ནུས་པ།

དངོས་པོའི་མཚན་ཉིད། རང་སྣང་ཡུལ་དུ་བྱེད་པའི་བློ་མ་འཁྲུལ་བས་གྲུབ་པ། རྫས་ཀྱི་
མཚན་ཉིད། རང་གི་རྒྱུ་རྐྱེན་ལས་སྐྱེས་པ། འདུས་བྱས་ཀྱི་མཚན་ཉིད། སྐད་ཅིག་མ།
མི་རྟག་པའི་མཚན་ཉིད། སྐྱེས་པ། བྱས་པའི་མཚན་ཉིད། སྐྱེད་བྱེད། རྒྱུའི་མཚན་ཉིད།
སྐྱེས་བྱ། འབྲས་བུའི་མཚན་ཉིད། རང་ཉིད་གསལ་བར་སྣང་བའི་མངོན་སུམ་གྱི་ཚད་
མས་གྲུབ་པ། བདེན་གྲུབ་ཀྱི་མཚན་ཉིད། ཁོ་ན་རེ། དོན་དམ་པར་དོན་བྱེད་ནུས་པའི་
ཆོས་ཡིན་ན། དོན་དམ་དུ་ཡོད་པ་ཡིན་པས་ཁྱབ་པར་ཐལ། །དོན་དམ་དོན་བྱེད་ནུས་པ་
གང༌། །དེ་འདིར་དོན་དམ་ཡོད་པ་ཡིན། ཞེས་པའི་གཞུང་དོན་གྲུབ་པའི་ཕྱིར། །འདོད་
ན། དོན་དམ་པར་དོན་བྱེད་ནུས་པའི་ལྡོག་པ་ཆོས་ཅན། དེར་ཐལ། དེའི་ཕྱིར། ཁྱབ་པ་
ཁས། མ་གྲུབ་ན། དེ་ཆོས་ཅན། དེར་ཐལ། དོན་དམ་པར་དོན་བྱེད་ནུས་པའི་ཁྱད་ཆོས་
ཡིན་པའི་ཕྱིར། ཟེར་ན་མ་ཁྱབ། རྩ་བར་འདོད་མི་ནུས་ཏེ། དངོས་པོ་མ་ཡིན་པའི་ཕྱིར།
ཁ་ཅིག་ན་རེ། དོན་དམ་པར་དོན་བྱེད་ནུས་པ། དོན་དམ་བདེན་པའི་མཚན་ཉིད་དང་།
དོན་དམ་པར་དོན་བྱེད་མི་ནུས་པ། ཀུན་རྫོབ་བདེན་པའི་མཚན་ཉིད་ཡིན་པར་ཐལ། །
རྣམ་འགྲེལ་ལས། དོན་བྱེད་ནུས་དང་མི་ནུས་ཕྱིར། ཞེས་གསུངས་པའི་ཕྱིར། ཟེར་ན་
མ་ཁྱབ། འདོད་ན། དོན་དམ་བདེན་པ་དོན་དམ་བདེན་པར་ཚད་མས་ངེས་པའི་གང་ཟག་
ཡིན་ན། དོན་དམ་བདེན་པ་དོན་དམ་པར་དོན་བྱེད་ནུས་པར་ཚད་མས་ངེས་པའི་གང་
ཟག་ཡིན་དགོས་པར་ཐལ། །དེ་དེའི་མཚན་ཉིད་ཡིན་པའི་ཕྱིར། འདོད་ན། སེམས་ཙམ་
པ་ཆོས་ཅན། དེར་ཐལ། །དེའི་ཕྱིར། ཁྱབ་པ་ཁས། མ་གྲུབ་ན། སེམས་ཙམ་པ་ཆོས་
ཅན། དེར་ཐལ། དོན་དམ་བདེན་པ་ངེས་པའི་གང་ཟག་གང་ཞིག །དེ་ཀུན་རྫོབ་བདེན་
པར་མ་ངེས་པའི་ཕྱིར། རྟགས་རེ་རེ་ནས་སླ། རྩ་བར་འདོད་ན། སེམས་ཙམ་པ་ཆོས་
ཅན། དོན་དམ་བདེན་པ་དོན་དམ་པར་དོན་བྱེད་ནུས་པར་ཚད་མས་ངེས་པའི་གང་ཟག་
མ་ཡིན་པར་ཐལ། དོན་དམ་བདེན་པ་དོན་བྱེད་ནུས་པར་ངེས་པའི་གང་ཟག་མ་ཡིན་

པའི་ཕྱིར་ཏེ། ཁྱོད་ཀྱིས་དོན་དམ་བདེན་པ་དོན་བྱེད་ནུས་པར་མི་འདོད་པའི་ཕྱིར་ཏེ།
ཁྱོད་ཀྱིས་དོན་དམ་བདེན་པ་དོན་བྱེད་ནུས་སྟོང་དུ་འདོད་པའི་ཕྱིར་ཏེ། ཁྱོད་ཀྱི་དོན་
དམ་བདེན་པ་སྟོང་ཉིད་དུ་འདོད་པའི་ཕྱིར་ཏེ། ཁྱོད་ཀྱིས་དོན་དམ་བདེན་པ་དང་སྟོང་ཉིད་
དོན་གཅིག་ཏུ་འདོད་པའི་ཕྱིར་ཏེ། དབུས་མཐའ་ལས། སྟོང་པ་ཉིད་དེ་མདོར་བསྡུས་
ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་པ། །ཆོས་ཀྱི་
དབྱིངས་རྣམས་རྣམ་གྲངས་སོ། །ཞེས་གསུངས་པའི་ཕྱིར། ཁོ་ན་རེ། རང་མཚན་གྱི་
མཚན་ཉིད་དེ་མི་འཐད་པར་ཐལ། རང་མཚན་རྟོགས་ན། མཚན་ཉིད་དེ་རྟོགས་པས་མ་
ཁྱབ་པའི་ཕྱིར། མ་གྲུབ་ན། ཐལ་འགྱུར་པ་ཆོས་ཅན། དེར་ཐལ། དེའི་ཕྱིར། ཁྱབ་པ་
ཁས། མ་གྲུབ་ན། ཐལ་འགྱུར་པ་ཆོས་ཅན། རང་མཚན་རྟོགས་པར་ཐལ། རང་གི་
མཚན་ཉིད་ཀྱིས་གྲུབ་པ་རྟོགས་པའི་ཕྱིར་ཏེ། རང་གི་མཚན་ཉིད་ཀྱིས་གྲུབ་པའི་གཟུགས་
རྟོགས་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། གཟུགས་
རྟོགས་པའི་ཕྱིར། ཁྱབ་སྟེ། གཟུགས་ལ་ཚད་མ་ཡིན་ན། རང་གི་མཚན་ཉིད་ཀྱིས་གྲུབ་
པའི་གཟུགས་ལ་ཚད་མ་ཡིན་དགོས་པའི་ཕྱིར་ཏེ། རྣམ་འགྲེལ་ལས། རང་གི་མཚན་
ཉིད་མི་ཤེས་པ། །ཤེས་པ་གང་ཡིན་ཞེས་དགོངས་ཕྱིར། །རང་གི་མཚན་ཉིད་དཔྱད་
ཕྱིར་རོ། །ཞེས་གསུངས་པའི་ཕྱིར། །རྩ་བར་འདོད་མི་ནུས་ཏེ། ཐལ་འགྱུར་པས་རྟོག་
པས་སྒྲོ་མ་བཏགས་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱིས་གྲུབ་པ་ཁས་མི་
ལེན་པའི་ཕྱིར། ཁ་ཅིག་ན་རེ། ཤེས་བྱ་ཆོས་ཅན། དོན་དམ་དུ་ཡོད་པ་ཡིན་པར་
ཐལ། །རང་སྣང་ཡུལ་དུ་བྱེད་པའི་དོན་དམ་པའི་ཚད་མ་ལ་སྣང་བའི་དབང་གི་བཞག་པ་
ཡིན་པའི་ཕྱིར་ཏེ། དོན་དམ་པའི་ཚད་མ་ལ་སྣང་བའི་དབང་གིས་བཞག་པ་ཡིན་པའི
ཕྱིར་ཏེ། མངོན་སུམ་གྱི་ཚད་མ་ལ་སྣང་བའི་དབང་གིས་བཞག་པ་ཡིན་པའི་ཕྱིར་ཏེ།
མངོན་སུམ་གྱི་ཚད་མ་ལ་སྣང་བའི་ཆོས་ཡིན་པའི་ཕྱིར་ཏེ། རྣམ་མཁྱེན་ལ་སྣང་བའི་

ཆོས་ཡིན་པའི་ཕྱིར་ཏེ། རྣམ་མཁྱེན་ལ་སྣང་བ་གང་ཞིག །ཆོས་ཡིན་པའི་ཕྱིར། དང་པོ་
མ་གྲུབ་ན། ཤེས་བྱ་ཆོས་ཅན། རྣམ་མཁྱེན་ལ་སྣང་བར་ཐལ། རྣམ་མཁྱེན་གྱིས་རྟོགས་
པའི་ཕྱིར། ཟེར་ན་མ་ཁྱབ། དེས་ན། དོན་དམ་པའི་ཚད་མ་དང༌། མངོན་སུམ་གྱི་ཚད་
མ་དོན་གཅིག་ཅིང་། ཀུན་རྫོབ་པའི་ཚད་མ་དང་རྗེས་སུ་དཔག་པའི་ཚད་མ་དོན་གཅིག་
པ་ཡིན་ནོ། །གཉིས་པ་ཀུན་རྫོབ་བདེན་པ་བཤད་པ་ལ་གཉིས། མཚན་ཉིད་དང༌། མིང་
གི་རྣམ་གྲངས་སོ། །དང་པོ་ནི།
ཀུན་རྫོབ་ཚད་མའི་རྙེད་དོན་དུ། །དམིགས་པ་ཀུན་རྫོབ་བདེན་པའི་དོན།
ཞེས་པ་སྟེ། དོན་ནི། རང་སྣང་ཡུལ་དུ་བྱེད་པའི་ཀུན་རྫོབ་པའི་ཚད་མའི་རྙེད་དོན་
དུ་དམིགས་པ་ཆོས་ཅན། ཀུན་རྫོབ་བདེན་པའི་དོན་ཡིན་ཏེ། དེའི་མཚན་ཉིད་ཡིན་པའི་
ཕྱིར། མཚན་གཞི། མ་བྱས་པ་ལྟ་བུའོ། །གཉིས་པ་ནི།
སྤྱི་མཚན་ཀུན་རྫོབ་བདེན་ཀུན་ཡོད། །མ་བྱས་བདེན་མེད་འདུས་མ་བྱས། །
རྟག་པ་དངོས་མེད་ཆོས་རྣམས་གཅིག །
ཅེས་པ་སྟེ། དོན་ནི། སྤྱི་མཚན། ཀུན་རྫོབ་བདེན་པ། ཀུན་རྫོབ་ཏུ་ཡོད་པ། མ་
བྱས་པའི་ཆོས། བདེན་མེད་ཀྱི་ཆོས། འདུས་མ་བྱས་ཀྱི་ཆོས། རྟག་པ། དངོས་མེད་ཀྱི་
ཆོས་རྣམས་དོན་གཅིག་པ་ཡིན་ནོ། །མཚན་ཉིད་རིམ་བཞིན། རྟོག་པས་སྒྲོ་བཏགས་
ཙམ་དུ་གྲུབ་པའི་ཆོས་སུ་དམིགས་པ། སྤྱི་མཚན་གྱི་མཚན་ཉིད། ཀུན་རྫོབ་བདེན་པའི་
མཚན་ཉིད་བཤད་ཟིན་ལྟར་དང༌། རང་སྣང་ཡུལ་དུ་བྱེད་པའི་ཀུན་རྫོབ་པའི་ཚད་མ་ལ་
སྣང་བའི་དབང་གིས་བཞག་པ། ཀུན་རྫོབ་ཏུ་ཡོད་པའི་མཚན་ཉིད། མ་སྐྱེས་པ། མ་
བྱས་པའི་མཚན་ཉིད། རང་སྣང་ཡུལ་དུ་བྱེད་པའི་བློ་འཁྲུལ་པས་གྲུབ་པ། བདེན་མེད་
ཀྱི་ཆོས་ཀྱི་མཚན་ཉིད། རང་གི་རྒྱུ་རྐྱེན་ལས་མ་སྐྱེས་པ། འདུས་མ་བྱས་ཀྱི་མཚན་ཉིད།
ཆོས་དང་སྐད་ཅིག་མ་ཡིན་པའི་གཞི་མཐུན་པ། རྟག་པའི་མཚན་ཉིད། དོན་བྱེད་ནུས་

གཞལ་བྱ་ཡིན་པའི་ཕྱིར་ཏེ། རང་སྣང་ཡུལ་དུ་བྱེད་པའི་ཚད་མའི་གཞལ་བྱ་ཡིན་པའི་
ཕྱིར། ཟེར་ན་མ་ཁྱབ། རྟགས་གྲུབ་སྟེ། ཚད་མའི་གཞལ་བྱ་ཡིན་པའི་ཕྱིར་ཏེ། གཞལ་
བྱ་ཡིན་པའི་ཕྱིར། ཁོ་ན་རེ། གཟུགས་ཆོས་ཅན། རང་སྣང་ཡུལ་དུ་བྱེད་པའི་ཀུན་རྫོབ་
པའི་ཚད་མའི་ཡུལ་ཡིན་པར་ཐལ། །ཀུན་རྫོབ་པའི་ཚད་མའི་ཡུལ་ཡིན་པའི་ཕྱིར། ཟེར་
ན་མ་ཁྱབ། ཁ་ཅིག་ན་རེ། སྒྲ་ཆོས་ཅན། བདེན་མེད་ཀྱི་ཆོས་ཡིན་པར་ཐལ། །རང་སྣང་
ཡུལ་དུ་བྱེད་པའི་བློ་འཁྲུལ་པས་གྲུབ་པ་ཡིན་པའི་ཕྱིར་ཏེ། རང་སྣང་ཡུལ་དུ་བྱེད་པའི་
བློ་འཁྲུལ་པའི་ཤེས་པས་གྲུབ་པ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། སྒྲ་ཆོས་
ཅན། དེར་ཐལ། རང་སྣང་ཡུལ་དུ་བྱེད་པའི་བློ་རྗེས་དཔག་གིས་གྲུབ་པའི་ཕྱིར་ཏེ། རང་
སྣང་ཡུལ་དུ་བྱེད་པའི་བློ་རྗེས་དཔག་གི་གཞལ་བྱ་ཡིན་པའི་ཕྱིར་ཏེ། རང་སྣང་ཡུལ་དུ་
བྱེད་པའི་བློ་ཡོད་པའི་ཕྱིར་ཏེ། ཡོད་པ་ཡིན་པའི་ཕྱིར། ཁ་ཅིག་ན་རེ། གང་ཟག་རང་སྐྱ་
ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ཆོས་ཅན་། དོན་དམ་བདེན་པ་ཡིན་པར་
ཐལ། མཐར་ཐུག་དཔྱོད་པའི་རིག་ཤེས་ཀྱི་ཚད་མའི་རྙེད་དོན་ཡིན་པའི་ཕྱིར། ཟེར་ན་
མ་ཁྱབ། རྟགས་གྲུབ་སྟེ། མཉམ་བཞག་གི་དམིགས་པ་མཐར་ཐུག་ཡིན་པའི་ཕྱིར་ཏེ།
གནས་ལུགས་མཐར་ཐུག་ཡིན་པའི་ཕྱིར་ཏེ། སྟོང་ཉིད་ཡིན་པའི་ཕྱིར་ཏེ། ཁྱོད་རྟོགས་
པའི་ལྟ་བ་དེ་ལྟ་བ་རྣམ་དག་ཡིན་པའི་ཕྱིར། མ་གྲུབ་ན། དེར་ཐལ། གང་ཟག་རང་སྐྱ་
ཐུབ་པའི་རྫས་ཡོད་ཀྱི་སྟོང་པའི་སྟོང་ཉིད་རྟོགས་པའི་ལྟ་བ་དེ་འཁོར་བ་ལས་གྲོལ་བར་
བྱེད་པའི་སྟོང་ཉིད་རྟོགས་པའི་ལྟ་བ་ཡིན་པའི་ཕྱིར་ཏེ། རྣམ་འགྲེལ་ལས། སྟོང་ཉིད་ལྟ་
བས་གྲོལ་བར་གྱུར། ཞེས་གསུངས་པའི་ཕྱིར། ༈ གསུམ་པ་ལམ་དང་འབྲས་བུའི་རྣམ་
གཞག་ལ་བཞི། བདག་མེད་ཀྱི་ཁྱད་པར། དྲང་ངེས་ཀྱི་ཁྱད་པར། སྤྱོད་པའི་ཁྱད་པར།
སྤང་བྱའི་ཁྱད་པར་རོ། །དང་པོ་ནི །
ཆོས་རྣམས་རང་འཛིན་རྟོག་པའི་གཞིར། །རང་མཚན་ཉིད་ཀྱིས་གྲུབ་པ་དང༌། །

ལས་བསགས་པའི་བག་ཆགས་བསྒོས་པའི་གཞི་ཡིན་པའི་ཕྱིར། རང་རྒྱུད་ཀྱི་ང་ལ་
དམིགས་པའི་གང་ཟག་གི་བདག་འཛིན་ནི། འཁོར་བའི་རྩ་བ་ཡིན་ཏེ། དེ་སྡུག་བསྔལ་
ཀུན་གྱི་རྩ་བ་ཡིན་པ་གང་ཞིག །ཉོན་མོངས་ཀུན་གྱི་རྩ་བ་ཡིན་པའི་ཕྱིར། དང་པོ་གྲུབ་
སྟེ། རྣམ་འགྲེལ་ལས། གང་ཞིག་བདག་མཐོང་དེ་ལ་ནི། །ང་ཞེས་རྟག་ཏུ་ཞེན་པར་
འགྱུར། །ཞེན་པས་བདེ་ལ་སྲེད་འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། ཡོན་
ཏན་མཐོང་བས་ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་
ལ་མངོན་ཆགས་པ། །དེ་སྲིད་དེ་ནི་འཁོར་བར་འགྱུར། ཞེས་གསུངས་པའི་ཕྱིར།
གཉིས་པ་གྲུབ་སྟེ། རྣམ་འགྲེལ་ལས། བདག་ཡོད་ན་ནི་གཞན་དུ་ཤེས། །བདག་གཞན་
ཆགས་ལས་འཛིན་དང་སྡང་། །འདི་དག་དང་ནི་ཡོངས་འབྲེལ་ལས། །ཉེས་པ་ཐམས་
ཅད་འབྱུང་བར་འགྱུར། །ཞེས་གསུངས་པའི་ཕྱིར། །དེ་ལ་སྒྲས་བརྗོད་ཀྱིས་དབྱེ་ན།
གང་ཟག་གི་བདག་འཛིན་རགས་པ་དང༌། ཕྲ་མོ་གཉིས། དང་པོ་ནི། རྟག་གཅིག་རང་
དབང་ཅན་གྱི་གང་ཟག་གི་བདག་ཏུ་གྲུབ་པར་འཛིན་པའི་རྟོག་པ་ལྟ་བུ། །དེ་ནི་སྤང་བྱ་
ཀུན་བཏགས་ཡིན་པས་མཐོང་སྤང་དུ་འཇོག་གོ །གཉིས་པ་ནི། གང་ཟག་རང་སྐྱ་ཐུབ་
པའི་རྫས་ཡོད་དུ་གྲུབ་པར་འཛིན་པའི་རྟོག་པ་ལྟ་བུ། དེ་ཉིད་སྤང་བྱ་ལྷན་སྐྱེས་ཡིན་པས་
སྒོམ་སྤང་དུ་འཇོག་ཅིང༌། དེ་དང་གང་ཟག་གི་བདག་འཛིན་དོན་གཅིག་གོ །རང་དབང་
བའི་བདག་དེ་རྗེ་བོ་དང་ཕུང་པོ་དེའི་དབང་བྱར་འཛིན་པ་ནི་རགས་པའི་འཛིན་ཚུལ་དང་།
ཕུང་པོའི་ཚོགས་རྒྱུན་སོགས་གང་ལའང་མ་བཏགས་པར་ང་དང་ང་ཡི་བར་ཞེན་ཅིང་འཛིན་
པ་ནི་ཕྲ་བ་དང་ལྷན་སྐྱེས་ཀྱི་འཛིན་ཚུལ་ལོ། །རང་རྒྱུད་ཀྱི་ང་ལ་དམིགས་པའི་བདག་
འཛིན་འཇིག་ལྟ་དེ་ལ། ཕུང་པོའི་ཚོགས་རྒྱུན་གང་ལའང་མ་བཏགས་པའི་རང་དབང་
བའི་ཚུལ་གྱིས་ངར་འཛིན་པ་དང༌། དེས་དྲངས་པའི་ང་རང་དབང་བ་དེའི་དབང་དུ་གྱུར་
བྱར་འཛིན་པ་ང་ཡི་བར་འཛིན་པ་གཉིས་ཡོད། དེ་ལ་གྲུབ་མཐས་བཏགས་པའི་ཀུན་

གཞི། །དགོས་པ། དངོས་ལ་གནོད་བྱེད་ཇི་ལྟ་བུ་ཡིན་ཞེ་ན། འཁོར་ལོ་བར་པའི་
དགོངས་གཞི་ཡོད་དེ། མཚན་མཚོན་ལ་སོགས་པའི་བྱ་བྱེད་ཀྱི་ཆོས་རྣམས་བདེན་པར་
མ་གྲུབ་པ་ལ་དགོངས་ནས་ཆོས་ཐམས་ཅད་བདེན་པར་མ་གྲུབ་པར་གསུངས་པའི་ཕྱིར་ཏེ།
ཐར་ལམ་གསལ་བྱེད་ལས།དོན་ཁས་བླངས་པའི་དབང་དུ་བྱས་ནས་དེའི་དོན་བཤད་
པའོ། །ཞེས་དང༌། རྣམ་འགྲེལ་ལས། ཕུང་པོ་ལ་སོགས་བྱེ་བྲག་གི །མཚན་ཉིད་ཐམས་
ཅད་བྱེད་པ་ཡིན། ཁྱད་པར་ཅན་དེའང་དེ་ཉིད་ཡིན། དེས་ཀྱང་དེ་དག་མཚན་ཉིད་
བྲལ། །ཅེས་གསུངས་པའི་ཕྱིར། དེའི་དགོས་པ་ཡོད་དེ། ཆོས་ཐམས་ཅད་བདེན་པར་
མ་གྲུབ་པར་འདོད་པའི་གདུལ་བྱ་རྣམས་རྗེས་སུ་གཟུང་བར་བྱ་བའི་ཆེད་ཡིན་པའི་ཕྱིར། །
དངོས་ལ་གནོད་བྱེད་ཡོད་དེ། ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
གསུངས་པ་རྣམས་ཀྱིས་གནོད་པའི་ཕྱིར། འཁོར་ལོ་ཐ་མའི་དགོངས་གཞི་ཡོད་དེ།
བུམ་པ་གང་ཟག་གི་བདག་མེད་ལྟ་བུ་ཡོངས་གྲུབ་ཀྱི་སྟོང་གཞི་ཆོས་ཅན་བུམ་པ་ལྟ་བུ་
བདེན་པར་གྲུབ་པ་ལ་དགོངས་ནས་ཡོངས་གྲུབ་ཀྱི་ཆོས་རྣམས་བདེན་གྲུབ་ཏུ་གསུངས་
པའི་ཕྱིར། ཀུན་བཏགས་དང་གཞན་དབང་གཉིས་ལ་དགོངས་གཞི་འཇོག་མི་དགོས་ཏེ།
དེར་བཤད་པ་ལྟར་གཞན་དབང་བདེན་གྲུབ་དང༌། ཀུན་བཏགས་རྣམས་བདེན་པར་མ་
གྲུབ་པའི་ཕྱིར། དེའི་དགོས་པ་ཡོད་དེ། གཞན་དབང་ཡོངས་གྲུབ་བདེན་གྲུབ་ཀུན་
བཏགས་བདེན་མེད་དུ་འདོད་པའི་གདུལ་བྱ་རྣམས་རྗེས་སུ་བཟུང་བར་བྱ་བའི་ཆེད་ཡིན་
པའི་ཕྱིར། དངོས་ལ་གནོད་བྱེད་ཡོད་དེ། ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པར་གསུངས་པ་རྣམས་ཀྱིས་གནོད་པའི་ཕྱིར། གསུམ་པ་སྤྱོད་པའི་ཁྱད་པར་ནི།
ཐེག་ཆེན་སེམས་བསྐྱེད་རྒྱུ་འབྲས་བདུན། །ལྷག་མེད་ཚེ་ན་རིག་པ་ཡོད།
ཅེས་པ་སྟེ། དོན་ནི། ཐེག་པ་ཆེན་པོའི་སེམས་བསྐྱེད་རྒྱུ་འབྲས་མན་ངག་བདུན་
དང་བཅས་པ་ནི། ཐམས་ཅད་མཁྱེན་པ་ཐོབ་བྱེད་ཀྱི་རྒྱུ་མེད་དུ་མི་རུང་བ་ཡིན་ཅིང་།

བཅོམ་པ་དེ་ཉོན་མོངས་པའི་སེམས་རྒྱུན་ཆད་ཀྱང་ཉོན་མོངས་སྤངས་པའི་སེམས་ཡོད་
པའི་ཕྱིར། སློབ་དཔོན་ཉི་མ་སྦས་པས། ཕུང་པོ་ལྷག་མེད་དུ་མྱ་ངན་ལས་འདས་པ་ན་
ཡང་ཉོན་མོངས་པ་རྒྱུན་ཆད་པ་ཉིད་ཀྱིས་ཡོངས་སུ་དག་པའི་སེམས་ཡོད་དོ། །ཞེས་
གསུངས་པས་སོ། །གཞན་ཡང༌། མཐར་ཐུག་ཐེག་པ་གཅིག་ཏུ་གྲུབ་སྟེ། སངས་རྒྱས་
མི་རུང་བའི་སེམས་ཅན་མེད་པའི་ཕྱིར་ཏེ། གཉེན་པོས་སྤང་དུ་མི་རུང་བའི་སྒྲིབ་པ་མེད་
པའི་ཕྱིར་ཏེ། དེ་ལྟར་མེད་པ་མཐའ་དཔྱད་དགོག་པའི་རིགས་པས་གྲུབ་པའི་ཕྱིར་ཏེ།
སྒྲིབ་པ་དེ་རྣམས་སྤོང་མི་རུང་བ་དེ་རྣམས་རྟག་པ་ཡིན་པ་ཉིད་ཀྱི་ཕྱིར་རམ། མི་རྟག་ཀྱང་
དེ་སྤོང་བའི་ཐབས་མེད་པའི་ཕྱིར་རམ། ཡང་ན་ཐབས་ནི་ཡོད་ཀྱང་སུས་ཀྱང་མི་ཤེས་
པའི་ཕྱིར། ཉེས་པ་དང་སྐྱོན་རྣམས་མི་ཟད་པ་ཉིད་ཅེས་བྱ་བར་ཡོངས་སུ་རྟོག་གྲང་ན།
དེ་དག་རྟག་པ་མ་ཡིན་ཏེ། དེའི་རྒྱུ་ཡོད་པའི་ཕྱིར་དང་། སྤོང་བའི་ཐབས་མེད་པ་མ་ཡིན་
ཏེ། རྒྱུ་ཡི་ནི་གཉེན་པོ་གོམས་པས་མ་ལུས་པར་འཛད་པའི་ཕྱིར་དང་། ཐབས་ཡོད་ཀྱང་
མི་ཤེས་པ་མ་ཡིན་ཏེ། རྒྱུ་ཡི་རང་བཞིན་ཤེས་པ་ཡིས་དེའི་གཉེན་པོ་དེ་ཤེས་པའང་གྲུབ་
པ་ཡིན་པའི་ཕྱིར། དེ་ལྟར་ཡང་རྣམ་འགྲེལ་ལས། རྟག་ཉིད་ཕྱིར་རམ་ཐབས་མེད་
ཕྱིར། །ཡང་ན་ཐབས་ནི་མི་ཤེས་ཕྱིར། །སྐྱོན་རྣམས་མི་ཟད་པ་ཉིད་ཅེས། །བྱ་བར་
ཡོངས་སུ་རྟོག་གྲང་ན། །རྒྱུ་ཡོད་ཕྱིར་དང་རྒྱུ་ཡི་ནི། །གཉེན་པོ་གོམས་པས་ཟད་ཕྱིར་
དང་། །རྒྱུ་ཡི་རང་བཞིན་ཤེས་པ་ཡིས། །དེ་ཤེས་པ་ཡང་གྲུབ་པ་ཡིན། །ཞེས་གསུངས་
སོ། །ཕྱི་མ་མཐར་ཐུག་ཐེག་པ་གསུམ་དུ་འདོད་པ་ལུང་གི་རྗེས་འབྲང་གི་མདོ་སྡེ་པས་
ནི། ལྷག་མེད་མྱང་འདས་ཐོབ་པའི་ཚེ་མར་མེ་ཤི་བ་བཞིན་དུ་བེམ་རིག་རྒྱུན་ཆད་པར་
འདོད་དོ། །བཞི་པ་སྤང་བྱའི་ཁྱད་པར་ནི།
སྒྲིབ་ལ་གཉིས་ཡོད་ཤེས་སྒྲིབ་མེད། །དེ་ལ་སོགས་པའི་མདོ་སྡེ་པའི། །
གྲུབ་མཐའི་ཚུལ་རྣམས་ཤེས་པར་བྱོས།

ཞེས་པ་སྟེ། དོན་ནི། ལམ་གྱི་སྤང་བྱའི་སྒྲིབ་པ་ལ་ཉོན་མོངས་ཅན་དང་། ཉོན་
མོངས་ཅན་མ་ཡིན་པའི་སྒྲིབ་པ་གཉིས་ཡོད་དེ། མཐོང་སྤང་ཉོན་མོངས་དང་སྒོམ་སྤང་
ཉོན་མོངས་རྣམས་ཉོན་མོངས་ཅན་གྱི་སྒྲིབ་པ་དང༌། སྡུག་བསྔལ་གྱི་རྒྱུའི་བག་ཆགས་
དང༌། ཉོན་མོངས་ཅན་མ་ཡིན་པའི་མི་ཤེས་པ་དང༌། ལུས་སྤྲེའུ་ལྟར་མཆོང་པ་ལུས་ཀྱི་
གནས་ངན་ལེན་དང་། གཞན་ལ་བྲན་མོ་ཞེས་སྨྲ་བ་ངག་གི་གནས་ངན་ལེན་དང་། གཞན་
ལ་ཐར་ལམ་བཤད་པ་ལ་བློ་མི་གསལ་བ་ཡིད་ཀྱི་གནས་ངན་ལེན་ཏེ། ལུས་ངག་ཡིད་ཀྱི་
གནས་ངན་ལེན་ནོ། །ལུས་ངག་ཡིད་ཀྱི་གནས་ངན་ལེན་དེ་རྣམས་ཉོན་མོངས་ཅན་མ་
ཡིན་པའི་སྒྲིབ་པ་ཡིན་པའི་ཕྱིར། །ལུས་ངག་ཡིད་ཀྱི་གནས་ངན་ལེན་དེ་རྣམས་ཉན་རང་
དགྲ་བཅོམ་པའི་རྒྱུད་ལ་ཡང་ཡོད་དེ། དེ་དག་གིས་ཉོན་མོངས་སྤང་ཀྱང་གནས་ངན་
ལེན་དེ་རྣམས་མ་སྤངས་པའི་ཕྱིར་ཏེ། རྣམ་འགྲེལ་ལས། ལུས་ངག་སེམས་ཀྱི་གནས་
ངན་ལེན། །ཉོན་མོངས་མེད་དང་ནད་མེད་དང༌། །ལམ་བཤད་མི་གསལ་ཉིད་ལུས་
ཡིན། །ཞེས་གསུངས་པའི་ཕྱིར། གཟུང་འཛིན་རྫས་ཐ་དད་དུ་ཞེན་པའི་རྟོག་པ་དང༌།
གཟུགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་
པ་ལ་ཤེས་སྒྲིབ་ཏུ་བྱས་པའི་ཤེས་སྒྲིབ་ནི་མེད་དེ། གཟུགས་དང་གཟུགས་འཛིན་ཚད་མ་
གཉིས་རྫས་ཐ་དད་དང༌། གཟུགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པ་ཡིན་པའི་ཕྱིར། རྣམ་ཐལ་ལས་ནི། མདོ་སྡེ་པའི་ལུགས་ལ། ཤེས་སྒྲིབ་ཀྱི་
རྣམ་གཞག་ཡོད་པར་འདོད་པ་དང༌། མེད་པར་འདོད་པའི་ལུགས་གཉིས་སྣང་བའི་དཔྱད་
པར་བྱའོ། །ཞེས་གསུངས། ལམ་ལ་ཚོགས་སྦྱོར་མཐོང་སྒོམ་མི་སློབ་ལམ་དང་ལྔ་ཡོད།
སྡུག་བདེན་གྱི་ཁྱད་ཆོས་མི་རྟག་པ་དང་སྡུག་བསྔལ་བར་རྟོགས་པའི་བློ་གཉིས་སྨིན་བྱེད་
ཀྱི་ལམ་དང༌། སྟོང་བདག་མེད་གཉིས་རྟོགས་པའི་ཤེས་རབ་དེ་གྲོལ་བྱེད་ཀྱི་ལམ་ཡིན་
ཏེ། རྣམ་འགྲེལ་ལས། སྟོང་ཉིད་ལྟ་བས་གྲོལ་བར་གྱུར། གོམས་པ་ལྷག་མ་དེ་དོན་ཡིན།

ཞེས་གསུངས་པའི་ཕྱིར། ལམ་གྱི་དམིགས་པ་ལ་བདེན་བཞིའི་ཁྱད་ཆོས་མི་རྟག་བཅུ་
དྲུག་དང༌། སྒོམ་བྱའི་སྟོང་ཉིད་གང་ཟག་གི་བདག་མེད་ཡིན་ནོ། །དེ་ཉིད་བསྒོམས་པས་
བདག་གིས་དབེན་པའི་འདུ་བྱེད་ལ་གསལ་སྣང་བྱུང་གི །གང་ཟག་གི་བདག་མེད་ལ་
གསལ་སྣང་བྱུང་བའི་བློ་མེད་དོ། །ལུང་གི་རྗེས་འབྲང་གི་མདོ་སྡེ་པའི་ལམ་གྱི་སྤང་བྱ་
དང༌། ལམ་བགྲོད་པའི་རིམ་པ་ཕལ་ཆེ་བ་བྱེ་བྲག་སྨྲ་བ་དང་འདྲའོ། །དེ་ལ་སོགས་ཁོང་
ནས་ལམ་དེ་རྣམས་ཉམས་སུ་བླངས་བའི་འབྲས་བུ་ཆོས་གཟུགས་ཀྱི་སྐུ་གཉིས་ཐོབ་པར་
གྱུར་རོ། །དེ་ལྟར་མདོ་སྡེ་པའི་གྲུབ་མཐའ་གཞི་བདེན་པ་གཉིས་ལམ་ཐབས་ཤེས་གཉིས།
འབྲས་བུ་སྐུ་གཉིས་ཀྱི་ཚུལ་རྣམས་ཤེས་པར་བྱོས་ཤིག་ཅེས་སྨྲས་པ་ཡིན་ནོ། ༈ །
གསུམ་པ་རྒྱུ་འབྲས་ཆེ་བའི་རྣམ་གཞག་བཤད་པ་ལ་གཉིས། ཤེས་བྱེད་ཀྱི་ཁུངས་དང
འབྲེལ་ནས་མདོར་བསྟན་པ། རང་བཞིན་རྒྱས་པར་བཤད་པའོ། །དང་པོ་ནི།
རྒྱུ་འབྲས་ཆེ་བ་རྣམ་འགྲེལ་ལས། དེ་ཕྱིར་མིག་དང་གཟུགས་དག་ལ། །
བརྟེན་ནས་མིག་བློ་སྐྱེ་ཞེས་དང༌། །མཛོད་ལས་རྒྱུ་དྲུག་འབྲས་ལྔ་གསུངས།
ཞེས་པ་སྟེ། དོན་ནི། རྒྱུ་འབྲས་ཆེ་བར་གྲགས་པའི་རྣམ་གཞག་ཇི་ལྟར་བཤད་
པའི་ཚུལ་ཡོད་དེ། རྣམ་འགྲེལ་ལས། དེ་ཕྱིར་མིག་དང་གཟུགས་དག་ལ། །བརྟེན་ནས་
མིག་བློ་སྐྱེ་བར་གྱུར། །ཞེས་དང༌། མཛོད་ལས། བྱེད་རྒྱུ་ལྷན་ཅིག་འབྱུང་བ་དང༌། །
སྐལ་མཉམ་མཚུངས་པར་ལྡན་པ་དང༌། །ཀུན་ཏུ་འགྲོ་དང་རྣམ་སྨིན་ཏེ། །རྒྱུ་ནི་རྣམ་པ་
དྲུག་ཏུ་འདོད། །ཅེས་རྒྱུ་དྲུག་དང༌། འདུས་བྱས་བྲལ་བཅས་འབྲས་བུ་ཡིན། །འདུས་མ་
བྱས་ལ་དེ་དག་མེད། །ཅེས་འབྲས་བུ་ལྔ་དང༌། རྐྱེན་ནི་བཞི་པོ་དག་ཏུ་གསུངས། །ཞེས་
རྐྱེན་བཞི་དང་བཅས་པ་གསུངས་པའི་ཕྱིར། །དེ་རྣམས་ཀྱི་དོན་ཡོད་དེ། རྣམ་འགྲེལ་
ལས། དེ་ལྟར་གོང་དུ་བསྒྲུབ་པ་དེའི་ཕྱིར་མིག་དང་གཟུགས་ལ་སོགས་པའི་རྐྱེན་གསུམ་
དག་ལ་བརྟེན་ནས་གཟུགས་འཛིན་མིག་བློ་སྐྱེ་བར་འགྱུར་རོ། །ཞེས་དང༌། མཛོད་ལས་

བཤད་པའི་རྒྱུ་དྲུག་ཡོད་དེ། བྱེད་རྒྱུ་དང༌། ལྷན་ཅིག་འབྱུང་བ་དང༌། སྐལ་མཉམ་དང༌།
མཚུངས་པར་ལྡན་པ་དང༌། ཀུན་ཏུ་འགྲོ་བ་དང༌། རྣམ་སྨིན་ཏེ་རྒྱུ་ནི་རྣམ་པ་དྲུག་ཏུ་འདོད་
པ་ཡིན་པའི་ཕྱིར། འབྲས་བུ་ལྔ་ཡོད་དེ། རྣམ་སྨིན་གྱི་འབྲས་བུ་དང༌། རྒྱུ་མཐུན་གྱི་
འབྲས་བུ་དང༌། སྐྱེས་བུ་བྱེད་པའི་འབྲས་བུ་དང༌། བདག་པོའི་འབྲས་བུ་བཞི་འདུས་
བྱས་དང༌། བྲལ་བའི་འབྲས་བུ་དང་བཅས་པ་ལྔ་པོ་དེ་འབྲས་བུ་ཡིན་པའི་ཕྱིར། འདུས་
མ་བྱས་ལ་རྒྱུ་དྲུག་དང་འབྲས་བུ་ལྔ་པོ་དེ་དག་མེད་དེ། དེ་ལ་དེ་དག་གི་རྣམ་གཞག་མི་
འཐད་པའི་ཕྱིར། རྐྱེན་བཞི་ཡོད་དེ། རྒྱུའི་རྐྱེན། དེ་མ་ཐག་རྐྱེན། དམིགས་རྐྱེན།
བདག་རྐྱེན་དང་བཞི་པོ་དག་ཏུ་ཡོད་དེ། མདོ་ལས། རྐྱེན་ཉིད་ནི་བཞི་སྟེ། རྒྱུའི་རྐྱེན་
ཉིད་དང་། དེ་མ་ཐག་པའི་རྐྱེན་ཉིད་དང༌། དམིགས་པའི་རྐྱེན་ཉིད་དང། བདག་པོའི་རྐྱེན་
ཉིད་དེ། ཞེས་གསུངས་པའི་ཕྱིར། གཉིས་པ་ལ་གསུམ། རྐྱེན་བཤད་པ། རྒྱུ་བཤད་པ།
འབྲས་བུ་བཤད་པའོ། །དང་པོ་ལ་གཉིས། མདོར་བསྟན་པ་དང༌། རྒྱས་པར་བཤད་
པའོ། །དང་པོ་ནི།
གྲོགས་བྱེད་རྐྱེན་གྱི་འཇོག་བྱེད་དང༌། །དེ་ལ་རྒྱུ་རྐྱེན་བདག་རྐྱེན་དང༌། །
དམིགས་རྐྱེན་དེ་མ་ཐག་རྐྱེན་བཞི།
ཞེས་པ་སྟེ། དོན་ནི། རང་འབྲས་སྐྱེད་པའི་གྲོགས་བྱེད་པ་ཆོས་ཅན། རྐྱེན་གྱི་
འཇོག་བྱེད་དང་དོན་ཡིན་ཏེ། དེའི་མཚན་ཉིད་ཡིན་པའི་ཕྱིར། དེ་ལ་དབྱེ་ན་བཞི་ཡོད་
དེ། རྒྱུ་རྐྱེན་དང་། བདག་རྐྱེན་དང་། དམིགས་རྐྱེན་དང༌། དེ་མ་ཐག་རྐྱེན་དང་བཞི་ཡོད་
པའི་ཕྱིར། གཉིས་པ་ནི།
དངོས་རྣམས་དང་པོ་གསུམ་ཡིན་ཞིང༌། །ཤེས་ཀུན་དེ་མ་ཐག་རྐྱེན་ནོ། །
དམིགས་དང་དེ་མ་ཐག་རྐྱེན་ནི། །ཡོད་པའི་དངོས་ལ་ཤེས་པས་ཁྱབ། །
རྣམ་ལྡན་སྐྱེད་བྱེད་དམིགས་རྐྱེན་དང། །འདྲ་རྣམས་གཏོད་བྱེད་གཟུང་དོན་ཡིན། །

དེ་གཉིས་དོན་གཅིག་རྣམས་གྲངས་སོ། །རང་དབང་སྐྱེད་བྱེད་བདག་རྐྱེན་དོན། །
ཐུན་མོང་ཡིན་མིན་བདག་རྐྱེན་གཉིས།
ཞེས་པ་སྟེ། དོན་ནི། དངོས་པོ་རྣམས་རྐྱེན་དང་པོ་གསུམ་པོ་ཡིན་ཞིང་། དངོས་
པོ་ཡིན་ན། རྒྱུ་རྐྱེན་བདག་རྐྱེན་དམིགས་རྐྱེན་གསུམ་ག་ཡིན་པས་ཁྱབ་པས་སོ། །དེས་
ན། རང་འབྲས་བསྐྲུན་པར་བྱེད་པ། རྒྱུའི་རྐྱེན་གྱི་མཚན་ཉིད། མཚན་གཞི་ནི།
གཟུགས་ལྟ་བུའོ། །རང་གི་རྒྱུའི་རྐྱེན་ཡོད་པའི་ཆོས་དང༌། རང་གི་བདག་རྐྱེན་ཡོད་
པའི་ཆོས་གཉིས་དངོས་པོ་དང་ཡིན་ཁྱབ་མཉམ་ཡིན་ནོ། །རང་འབྲས་རང་དབང་དུ་གཙོ་
བོར་སྐྱེ་བྱེད། བདག་རྐྱེན་གྱི་མཚན་ཉིད། །དེ་དང་འདུས་བྱས་དོན་གཅིག །རང་འབྲས་
ཤེས་པ་ཡུལ་གྱི་རྣམ་ལྡན་དུ་དངོས་སུ་སྐྱེ་བྱེད། དམིགས་རྐྱེན་གྱི་མཚན་ཉིད། དེ་དང་
དངོས་པོ་དོན་གཅིག །རང་འབྲས་དངོས་སུ་སྐྱེ་བྱེད་ཀྱི་རིག་པ་། དེ་མ་ཐག་རྐྱེན་གྱི་
མཚན་ཉིད། ཤེས་པ་ཀུན་དེ་མ་ཐག་རྐྱེན་ཡིན་ཅིང་ཤེས་པ་དང་དེ་མ་ཐག་རྐྱེན་དོན་
གཅིག་པ་ཡིན་ནོ། །རང་གི་དམིགས་རྐྱེན་ཡོད་པའི་དངོས་པོ་དང་། རང་གི་དེ་མ་ཐག་
རྐྱེན་ནི་ཡོད་པའི་དངོས་པོ་ལ་ཤེས་པས་ཁྱབ་སྟེ། དེ་གཉིས་གང་རུང་ཡིན་ལ་ཤེས་པ་
མ་ཡིན་པ་མེད་པའི་ཕྱིར། གཟུགས་འཛིན་དབང་མངོན་གཟུགས་ཀྱི་རྣམ་ལྡན་དུ་གཙོ་
བོར་དངོས་སུ་སྐྱེད་བྱེད་ཀྱི་གཟུགས་ཀྱི་སྐྱེ་མཆེད་དུ་དམིགས་པ། །གཟུགས་འཛིན་
དབང་མངོན་གྱི་དམིགས་རྐྱེན་གྱི་མཚན་ཉིད་དང༌། གཟུགས་འཛིན་དབང་མངོན་གྱི་
དངོས་རྒྱུ་ཡང་ཡིན། གཟུགས་འཛིན་དབང་མངོན་ལ་རང་ངོས་ནས་རང་འདྲའི་རྣམ་པ་
དངོས་སུ་གཏོད་བྱེད་ཡང་ཡིན་པའི་གཞི་མཐུན་པར་གྱུར་པའི་གཟུགས་ཀྱི་སྐྱེ་མཆེད་དུ་
དམིགས་པ། །གཟུགས་འཛིན་དབང་མངོན་གྱི་གཟུང་དོན་གྱི་མཚན་ཉིད་ཡིན་ཏེ། རྣམ་
འགྲེལ་ལས། ཤེས་པའི་རྣམ་པ་འཇོག་ནུས་པའི། །རྒྱུ་ཉིད་ལ་ནི་གཟུང་བར་ཤེས། །
ཞེས་གསུངས་པའི་ཕྱིར། །གཟུགས་དེ་དེ་གཉིས་ཀའི་མཚན་གཞི་ཡིན་ཏེ། དེ་གཉིས་

པའི་ཕྱིར་ཏེ། བུམ་པ་དག་པའི་ས་ཕྱོགས་འཛིན་པའི་དབང་མངོན་དེས་བུམ་པ་དག་
པའི་ས་ཕྱོགས་འདི་ནི་དམིགས་སོ་ས་ཕྱོགས་དེར་བུམ་པ་འདི་ནི་མ་དམིགས་སོ་སྙམ་པའི་
ངེས་པ་གཉིས་རང་སྟོབས་ཀྱིས་འདྲེན་པའི་ཕྱིར་ཏེ། རྣམ་འགྲེལ་ལས། གཅིག་དམིགས་
ཉམས་སུ་མྱོང་བ་ལས། །འདི་ནི་དམིགས་སོ་ཞེས་བྱ་འམ། །མ་དམིགས་སོ་ཞེས་
རྟོགས་ཅན་གྱི། བློ་ནི་སྐྱེ་བར་འགྱུར་བ་ཡིན། ཞེས་གསུངས་པའི་ཕྱིར། རྩ་བར་འདོད་
མི་ནུས་ཏེ། གཟུགས་དམིགས་པ་དངོས་པོ་མ་ཡིན་པའི་ཕྱིར་ཏེ། གཟུགས་ཡོད་པ་
དངོས་པོ་མ་ཡིན་པའི་ཕྱིར། ཁ་ཅིག་ན་རེ། དམིགས་རྐྱེན་ཅན་གྱི་ཤེས་པ་དང༌། གཟུང་
དོན་ཅན་གྱི་ཤེས་པ་གཉིས་དོན་གཅིག་ཡིན་པར་ཐལ། །གཟུགས་འཛིན་དབང་མངོན་
གྱི་དམིགས་རྐྱེན་དང་དེའི་གཟུང་དོན་གཉིས་དོན་གཅིག་ཡིན་པའི་ཕྱིར། ཟེར་ན་མ་
ཁྱབ། འདོད་ན། དམིགས་རྐྱེན་ཅན་གྱི་ཤེས་པ་ཡིན་ན། གཟུང་དོན་ཅན་གྱི་ཤེས་པ་
ཡིན་པས་ཁྱབ་པར་ཐལ། །དེ་གཉིས་དོན་གཅིག་ཡིན་པའི་ཕྱིར། འདོད་ན། ཟླ་གཅིག་
ཟླ་གཉིས་སུ་སྣང་བའི་དབང་ཤེས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་
གྲུབ་ན། དེ་ཆོས་ཅན། དེར་ཐལ། ཟླ་གཅིག་དེ་དེ་འདྲའི་དབང་ཤེས་ཀྱི་དམིགས་རྐྱེན་
ཡིན་པའི་ཕྱིར་ཏེ། ཟླ་གཅིག་དམིགས་རྐྱེན་དུ་མ་བྱས་པར་ཟླ་གཅིག་ཟླ་གཉིས་སུ་སྣང་
བའི་དབང་ཤེས་མི་འབྱུང་བའི་ཕྱིར་ཏེ། མར་མེ་དམིགས་རྐྱེན་དུ་མ་བྱས་པར་མར་མེ་
རྩེ་མོ་ཁྲ་འཁོར་བར་སྣང་བའི་དབང་ཤེས་མི་འབྱུང་བའི་ཕྱིར་ཏེ། མར་མེ་རྩེ་མོ་ཁྲ་འཁོར་
བར་སྣང་བའི་དབང་ཤེས་དེ་མར་མེ་དམིགས་རྐྱེན་དུ་བྱས་པ་ལས་བྱུང་བའི་ཕྱིར་ཏེ། རྣམ་
འགྲེལ་ལས། མར་མེ་ཙམ་ཞིག་ཡོད་པའི་ཕྱིར། །གཉིས་ཀ་དག་ཀྱང་རྒྱུ་མ་ཡིན། ཞེས་
གསུངས་པའི་ཕྱིར། རྩ་བར་འདོད་ན། ཟླ་གཅིག་ཟླ་གཉིས་སུ་སྣང་བའི་དབང་ཤེས་
ཆོས་ཅན། གཟུང་དོན་ཅན་གྱི་ཤེས་པ་མ་ཡིན་པར་ཐལ། །ཁྱོད་ཀྱི་གཟུང་དོན་མེད་པའི་
ཕྱིར། མ་གྲུབ་ན། དེར་ཐལ། སྐྲ་ཤད་འཛག་སྣང་གི་དབང་ཤེས་ཀྱི་གཟུང་དོན་མེད་པའི་

ངན་འགྲོ་བ་ཡོད་པའི་ཕྱིར། དེ་ལྟར་དུ་ཡིད་ཤེས་ཀྱིས་བདེ་སྡུག་གཉིས་ཀའི་བདག་རྐྱེན་
བྱས་པའི་ཕྱིར་ཏེ། བདག་རྐྱེན་གཅིག་གི་འབྲས་བུ་འགལ་བ་སྐྱེ་བ་མཐོང་བའི་ཕྱིར་ཏེ།
རྣམ་འགྲེལ་ལས། བདག་པོ་ཉིད་དུ་གྱུར་ཡིན་ན། །དེ་ནི་འགལ་བ་དག་ལའང་མཐོང་།
ཞེས་གསུངས་པའི་ཕྱིར། གཞན་ཡང༌། བདག་རྐྱེན་གཅིག་གི་བདག་འབྲས་འགལ་བ་
དུས་གཅིག་ཏུ་སྐྱེ་བ་ཡོད་པའི་ཕྱིར་ཏེ། བདག་རྐྱེན་ཉི་མའི་འོད་ཟེར་གཅིག་པུས་བདག་
འབྲས་འགལ་བ་གཉིས་དུས་གཅིག་ཏུ་སྐྱེད་པའི་ཕྱིར་ཏེ། སྣང་བ་ཉི་མའི་འོད་ཟེར་གཅིག་
གིས་མཚན་མོ་རྒྱུ་བ་འུག་པའི་མིག་ཤེས་ཀྱིས་གཟུགས་མི་མཐོང་བ་དང་། དེ་ལས་
གཞན་མིའི་མིག་ཤེས་ཀྱིས་གཟུགས་མཐོང་བའི་བདག་རྐྱེན་བྱེད་པའི་ཕྱིར་ཏེ། རྣམ་
འགྲེལ་ལས། དཔེར་ན་སྣང་གཅིག་མཚན་རྒྱུ་དང༌། དེ་ལས་གཞན་པའི་དབང་པོ་
དག །གཟུགས་མཐོང་བ་དང་མི་མཐུན་དང༌། མཐུན་པ་ཅིག་ཅར་བྱེད་པ་ཡིན། ཞེས་
གསུངས་པའི་ཕྱིར། ཁོ་ན་རེ། སྔོན་པོ་ཆོས་ཅན། སྔོན་འཛིན་རྟོག་པའི་དམིགས་རྐྱེན་
ཡིན་པར་ཐལ། སྔོན་འཛིན་རྟོག་པའི་དམིགས་ཡུལ་ཡིན་པའི་ཕྱིར། ཟེར་ན་མ་ཁྱབ།
རྟགས་གྲུབ་སྟེ། སྔོན་འཛིན་རྟོག་པའི་འཛིན་སྟངས་ཀྱི་ཡུལ་ཡིན་པའི་ཕྱིར། འདོད་མི་
ནུས་ཏེ། སྔོན་འཛིན་རྟོག་པའི་དམིགས་རྐྱེན་མེད་པའི་ཕྱིར་ཏེ། སྔོན་འཛིན་རྟོག་པ་དེ་
ཕྱི་རོལ་གྱི་དམིགས་རྐྱེན་ལ་མ་ལྟོས་པར་སྔོན་པོ་ཞེས་པའི་བརྡ་དྲན་པ་ལས་སྐྱེས་པ་གང་
ཞིག །སྔོན་འཛིན་མིག་ཤེས་དེ་བརྡ་དྲན་པ་ལ་མི་ལྟོས་པར་ཕྱི་རོལ་གྱི་དམིགས་རྐྱེན་ལ་
ལྟོས་ནས་སྐྱེས་པའི་ཕྱིར། རྟགས་དང་པོ་སོང་། ཕྱི་མ་གྲུབ་སྟེ། རྣམ་འགྲེལ་ལས། དེ་
བཞིན་བརྡ་ལ་བལྟོས་མེད་པར། །དངོས་ནུས་ཉིད་ལས་མིག་བློར་གྱུར། ཞེས་གསུངས་
པའི་ཕྱིར། །ཁ་ཅིག་ན་རེ། རྟེན་བཅས་ཀྱི་མིག་དབང་གི་གཟུགས་ཅན་པ་ཆོས་ཅན།
བདག་རྐྱེན་མ་ཡིན་པར་ཐལ། དམིགས་རྐྱེན་ཡིན་པའི་ཕྱིར། ཟེར་ན་མ་ཁྱབ། མ་གྲུབ་
ན། དེ་ཆོས་ཅན། དེར་ཐལ། རྟེན་བཅས་ཀྱི་མིག་དབང་གཟུགས་ཅན་པ་འཛིན་པའི་

མངོན་སུམ་གྱི་དམིགས་རྐྱེན་ཡིན་པའི་ཕྱིར། མ་གྲུབ་ན། རྟེན་བཅས་ཀྱི་མིག་དབང་
གཟུགས་ཅན་པ་ཆོས་ཅན། །ཁྱོད་ཁྱོད་འཛིན་པའི་མངོན་སུམ་གྱི་དམིགས་རྐྱེན་ཡིན་
པར་ཐལ། །དངོས་པོ་ཡིན་པའི་ཕྱིར། འདོད་ན། དེ་ཆོས་ཅན། བདག་རྐྱེན་ཡིན་པར་
ཐལ། །གཟུགས་འཛིན་མིག་ཤེས་ཀྱི་བདག་རྐྱེན་ཡིན་པའི་ཕྱིར་ཏེ། དེའི་ཐུན་མོང་མ་
ཡིན་པའི་བདག་རྐྱེན་ཡིན་པའི་ཕྱིར་ཏེ། །རྟེན་བཅས་ཀྱི་མིག་དབང་གཟུགས་ཅན་པས་
ཐུན་མོང་མ་ཡིན་པའི་བདག་རྐྱེན་བྱས་པ་ལ་བརྟེན་ནས་གཟུགས་འཛིན་མིག་ཤེས་སྐྱེ་བའི་
ཕྱིར་ཏེ། མདོ་ལས། མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་
སྐྱེའོ། །ཞེས་གསུངས་པའི་ཕྱིར། ཁ་ཅིག་ན་རེ། གཟུགས་ཀྱི་སྟེང་གི་མི་རྟག་པ་ཆོས་
ཅན། གཟུགས་འཛིན་དབང་མངོན་གྱི་དམིགས་རྐྱེན་ཡིན་པར་ཐལ། །གཟུགས་འཛིན་
དབང་མངོན་གཟུགས་ཀྱི་རྣམ་ལྡན་དུ་གཙོ་བོར་དངོས་སུ་སྐྱེད་བྱེད་ཡིན་པའི་ཕྱིར། ཟེར་
ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། གཟུགས་འཛིན་དབང་མངོན་རང་ཉིད་
ཀྱི་རྣམ་ལྡན་དུ་གཙོ་བོར་དངོས་སུ་སྐྱེད་བྱེད་ཡིན་པའི་ཕྱིར་ཏེ། གཟུགས་འཛིན་དབང་
མངོན་ལ་གཟུགས་ཀྱི་སྟེང་གི་མི་རྟག་པའི་རྣམ་པ་ཤར་བ་གང་ཞིག །དེ་དངོས་སུ་སྐྱེད་
བྱེད་ཡིན་པའི་ཕྱིར། དང་པོ་མ་གྲུབ་ན། དེར་ཐལ། གཟུགས་འཛིན་དབང་མངོན་དེ་
གཟུགས་ཀྱི་སྟེང་གི་མི་རྟག་པ་ལ་སྒྲུབ་འཇུག་ཡིན་པའི་ཕྱིར་ཏེ། དེ་ལ་མངོན་སུམ་ཡིན་
པའི་ཕྱིར། གཉིས་པ་གྲུབ་སྟེ། གཟུགས་ཀྱི་སྟེང་གི་མི་རྟག་པ་དེ་གཟུགས་འཛིན་དབང་
མངོན་དངོས་སུ་སྐྱེད་བྱེད་ཡིན་པའི་ཕྱིར་ཏེ། གཟུགས་དེ་གཟུགས་འཛིན་དབང་མངོན་
དངོས་སུ་སྐྱེད་བྱེད་ཡིན་པའི་ཕྱིར། ཁྱབ་སྟེ། གཟུགས་ཀྱི་སྟེང་གི་མི་རྟག་པ་དང་
གཟུགས་གཉིས་སྐྱེས་པ་དུས་མཉམ་ཡིན་པའི་ཕྱིར་ཏེ། དེ་གཉིས་སྐྱེ་འཇིག་གནས་
གསུམ་དུས་མཉམ་ཡིན་པའི་ཕྱིར་ཏེ། དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར་ཏེ།
དེ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། མ་

གྲུབ་ན། གཟུགས་ཆོས་ཅན། ཁྱོད་དང་ཁྱོད་ཀྱི་སྟེང་གི་མི་རྟག་པ་གཉིས་ཡུལ་དུས་རང་
བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པར་ཐལ། །འདུས་བྱས་ཡིན་པའི་
ཕྱིར། རྩ་བར་འདོད་ན། གཟུགས་འཛིན་དབང་མངོན་ཆོས་ཅན། ཁྱོད་ཀྱི་དམིགས་རྐྱེན་
དུ་གྱུར་པའི་ལྡན་མིན་འདུ་བྱེད་ཡོད་པར་ཐལ། གཟུགས་ཀྱི་སྟེང་གི་མི་རྟག་པ་དེ་ཁྱོད་
ཀྱི་དམིགས་རྐྱེན་ཡིན་པ་གང་ཞིག །དེ་ལྡན་མིན་འདུ་བྱེད་ཡིན་པའི་ཕྱིར། རྟགས་དང་
པོ་ཁས། གཉིས་མ་གྲུབ་ན། གཟུགས་ཆོས་ཅན། ཁྱོད་ཀྱི་སྟེང་གི་མི་རྟག་པ་ལྡན་མིན་
འདུ་བྱེད་ཡིན་པར་ཐལ། འདུས་བྱས་ཡིན་པའི་ཕྱིར། ཁྱབ་སྟེ་འདུས་བྱས་ཡིན་ན། ཁྱོད་
ཀྱི་སྟེང་གི་མི་རྟག་པ་ལྡན་མིན་འདུ་བྱེད་ཡིན་དགོས་པའི་ཕྱིར། གོང་དུ་འདོད་ན། གཟུགས་
འཛིན་དབང་མངོན་ཆོས་ཅན། ཁྱོད་ཀྱི་དམིགས་རྐྱེན་དུ་གྱུར་པའི་ལྡན་མིན་འདུ་བྱེད་
མེད་པར་ཐལ། ཁྱོད་ཀྱི་གཟུང་དོན་དུ་གྱུར་པའི་ལྡན་མིན་འདུ་བྱེད་མེད་པའི་ཕྱིར་ཏེ།
ཁྱོད་རང་གི་གཟུང་དོན་དུ་གྱུར་པའི་ལྡན་མིན་འདུ་བྱེད་ལས་མ་སྐྱེས་པའི་ཕྱིར་ཏེ། སྔོ་
སྣང་དབང་ཤེས་དེ་རང་གི་གཟུང་དོན་དུ་གྱུར་པའི་ལྡན་མིན་འདུ་བྱེད་ལས་མ་སྐྱེས་པའི་
ཕྱིར་ཏེ། སྔོ་སྣང་དབང་ཤེས་དེ་སྔོན་པོ་ཙམ་གཟུང་དོན་དུ་བྱས་པ་ལས་སྐྱེས་པའི་ཤེས་
པ་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། མཐོང་ཕྱིར་འདུ་བྱེད་ལས་ཀྱང་
མིན། །སྔོ་ལ་སོགས་པ་སྣང་ཕྱིར་རོ། །ཞེས་གསུངས་པའི་ཕྱིར། གཉིས་པ་རྒྱུ་བཤད་པ་
ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི། བྱེད་རྒྱུ་ལྷན་ཅིག་
སྐལ་མཉམ་རྒྱུ། །རྣམ་སྨིན་ཀུན་འགྲོ་མཚུངས་ལྡན་དྲུག །ཅེས་པ་སྟེ། དོན་ནི། ཕན་
འདོགས་བྱེད། རྒྱུའི་མཚན་ཉིད། རྒྱུ་ལ་དབྱེ་ན། བྱེད་རྒྱུ། ལྷན་ཅིག་འབྱུང་བའི་རྒྱུ།
སྐལ་མཉམ་གྱི་རྒྱུ། རྣམ་སྨིན་གྱི་རྒྱུ། ཀུན་འགྲོའི་རྒྱུ། མཚུངས་ལྡན་གྱི་རྒྱུ་དང་དྲུག་ཡོད་
པའི་ཕྱིར། མདོ་སྡེ་པའི་སྐབས་འདིར་རྒྱུ་དྲུག་བཞེད་པ་དང་མི་བཞེད་པའི་ལུགས་
གཉིས་ལས། འདིར་ནི་སྔ་མའི་རྗེས་སུ་འབྲང་ནས་རྒྱུ་དྲུག་གི་རྣམ་གཞག་བྱས་པ་ཡིན་

ཡིན་ཏེ། རྣམ་འགྲེལ་ལས། རྒྱུ་གཅིག་ཕྱིར་ན་ལྷན་ཅིག་གནས། དབང་བཞིན་གཟུགས་
དང་རོ་བཞིན་ནོ། །ཞེས་གསུངས་པའི་ཕྱིར། ལུས་ཆོས་ཅན། རང་འབྲས་དུ་མ་མཉམ་
དུ་སྐྱེད་པར་ཐལ། །ཁྱོད་ཀྱི་ཕྱི་ལོགས་སུ་བྱུང་བ་དང་ཁྱོད་ཀྱི་དངོས་འབྲས་གཉིས་
མཉམ་དུ་སྐྱེད་པར་བྱེད་པའི་ཕྱིར་ཏེ། འདུས་བྱས་ཡིན་པའི་ཕྱིར། རང་གི་རིགས་འདྲ་
ཕྱི་མ་རང་དང་འདྲ་བ་སྐྱེད་བྱེད་ཀྱི་རིགས་སུ་གནས་པ། སྐལ་མཉམ་གྱི་རྒྱུའི་མཚན་
ཉིད། མཚན་གཞི་ནི། བུམ་པ་དང༌། མྱུ་གུ་ལྟ་བུའོ། །དེ་ལྟར་ཡིན་ཏེ། མཛོད་ལས།
སྐལ་མཉམ་རྒྱུ་ནི་འདྲ་བའོ། །ཞེས་གསུངས་པའི་ཕྱིར། སྐལ་མཉམ་གྱི་རྒྱུ་ཡིན་ན། རང་
གི་རིགས་འདྲ་ཕྱི་མ་རང་དང་འདྲ་བ་སྐྱེད་བྱེད་ཀྱི་རིགས་སུ་གནས་པ་ཡིན་དགོས་ཏེ། སྐལ་
མཉམ་གྱི་རྒྱུ་ལས་སྐྱེས་ན་རང་དང་འདྲ་བའི་རིགས་འདྲ་སྔ་མ་སྔར་སོང་བ་ལས་གྲུབ་དགོས་
པའི་ཕྱིར། རྣམ་འགྲེལ་ལས། སྐལ་མཉམ་སྐྱེ་ཕྱིར་སྔར་གྲུབ་ཡིན། ཞེས་གསུངས་པའི་
ཕྱིར། དགེ་བ་ཟག་བཅས་དང་མི་དགེ་བ་ཀུན་རྣམ་སྨིན་གྱི་རྒྱུ་ཡིན་ཏེ། དེ་གཉིས་གང་
རུང་དང་རྣམ་སྨིན་གྱི་རྒྱུ་གཉིས་དོན་གཅིག་པའི་ཕྱིར་ཏེ། དེ་གཉིས་པོ་གང་རུང་ཡིན་ན་
རྣམ་སྨིན་གྱི་རྒྱུ་ཡིན་དགོས། རྣམ་སྨིན་གྱི་རྒྱུ་ཡིན་ན་དེ་གཉིས་གང་རུང་ཡིན་དགོས་
པའི་ཕྱིར། མི་དགེ་བ་དང་དགེ་བ་ཟག་བཅས་གང་རུང་གིས་བསྡུས་པའི་ཆ་ནས་བཞག་
པ་དེ། རྣམ་སྨིན་གྱི་རྒྱའི་མཚན་ཉིད། མཚན་གཞི་ནི། སྲོག་གཅོད་ཀྱི་ལས་ལྟ་བུའོ། །
དེ་ལྟར་ཡིན་ཏེ། མཛོད་ལས། རྣམ་སྨིན་རྒྱུ་ནི་མི་དགེ་དང༌། དགེ་བ་ཟག་བཅས་རྣམས་
ཁོ་ན། ཞེས་གསུངས་པའི་ཕྱིར། ལུང་མ་བསྟན་རྣམས་རྣམ་སྨིན་གྱི་རྒྱུ་མ་ཡིན་ཏེ། ས་
བོན་རུལ་བས་མྱུ་གུ་མི་བསྐྱེད་པ་ལྟ་བུ་ཡིན་པའི་ཕྱིར། དགེ་བ་ཟག་མེད་རྣམས་རྣམ་
སྨིན་གྱི་རྒྱུ་མ་ཡིན་ཏེ། དེ་རྣམས་ཀྱིས་རྣམ་སྨིན་གྱི་འབྲས་བུ་མི་འབྱིན་པའི་ཕྱིར་ཏེ། དེ་
ཉོན་མོངས་པའི་རླན་དང་བྲལ་བའི་ཕྱིར་ཏེ། རླན་དང་བྲལ་བའི་ནས་རྡོག་སྐམ་རིལ་བས་
མྱུ་གུ་མི་བསྐྱེད་པ་ལྟ་བུ་ཡིན་པའི་ཕྱིར། ཉོན་མོངས་ཀུན་འགྲོ་རྣམས་ཀུན་འགྲོའི་རྒྱུར་

ངེས་ཏེ། ཉོན་མོངས་ཀུན་འགྲོ་དང་ཀུན་འགྲོའི་རྒྱུ་གཉིས་དོན་གཅིག་ཡིན་པའི་ཕྱིར།
རང་དང་ས་གཅིག་པའི་ཉོན་མོངས་ཅན་ཕྱི་མ་སྐྱེད་བྱེད་ཀྱི་ཉོན་མོངས་དེ། ཀུན་འགྲོའི་
རྒྱུའི་མཚན་ཉིད། མཚན་གཞི་ནི། འདོད་ཆགས་དང༌། སྲེད་པ་ལྟ་བུའོ། །དེ་ལྟར་ཡིན་
ཏེ་མཛོད་ལས། ཀུན་འགྲོ་ཞེས་བྱ་ཉོན་མོངས་ཅན། །རྣམས་ཀྱི་རང་ས་ཀུན་འགྲོ་སྔ།
ཞེས་གསུངས་པའི་ཕྱིར། འདོད་ཆགས་ཆོས་ཅན། རང་དང་ས་གཅིག་པའི་ཉོན་མོངས་
ཕྱི་མ་སྐྱེད་བྱེད་ཡིན་ཏེ། འདོད་ཆགས་སྐད་ཅིག་ཕྱི་མ་སྐྱེད་བྱེད་ཡིན་པའི་ཕྱིར། མཚུངས་
ལྡན་གྱི་རྒྱུ་ནི་གཞན་རིག་གི་ཤེས་པ་དང་དོན་གཅིག་པ་ཡིན་ཏེ། གཞན་རིག་གི་ཤེས་པ་
ཡིན་ན། རང་དང་མཚུངས་ལྡན་དུ་གྱུར་པའི་སེམས་དང་སེམས་བྱུང་གང་རུང་ཡོད་པས་
ཁྱབ་པའི་ཕྱིར། སེམས་དང་སེམས་བྱུང་གང་རུང་དང་མཚུངས་པར་ལྡན་པའི་གཞན་
རིག་གི་ཤེས་པ་དེ། མཚུངས་ལྡན་གྱི་རྒྱུའི་མཚན་ཉིད། མཚན་གཞི་ནི། མིག་གི་རྣམ་
པར་ཤེས་པ་སོགས་རྣམ་ཤེས་དང༌། ཚོར་བ་སོགས་སེམས་བྱུང་ལྟ་བུའོ། །དེ་ལྟར་
ཡིན་ཏེ། མཛོད་ལས། མཚུངས་ལྡན་རྒྱུ་ནི་སེམས་དག་དང༌། །སེམས་བྱུང་རྟེན་
མཚུངས་ཅན་རྣམས་སོ། །ཞེས་གསུངས་པའི་ཕྱིར། ཁོ་ན་རེ། ཀ་བ་ཆོས་ཅན། བུམ་
པའི་བྱེད་རྒྱུ་ཡིན་པར་ཐལ། བུམ་པ་སྐྱེ་བ་ལ་གེགས་མི་བྱེད་པའི་དངོས་པོ་ཡིན་པའི་
ཕྱིར། འདོད་ན། ཀ་བ་ཆོས་ཅན། བུམ་པའི་རྒྱུ་ཡིན་པར་ཐལ། བུམ་པའི་བྱེད་རྒྱུ་ཡིན་
པའི་ཕྱིར། ཟེར་ན་མ་ཁྱབ། ཁ་ཅིག་ན་རེ། མཐོང་སྤང་ཉོན་མོངས་ཆོས་ཅན། མཐོང་
ལམ་གྱི་བྱེད་རྒྱུ་ཡིན་པར་ཐལ། མཐོང་ལམ་ལས་གཞན་པའི་དངོས་པོ་ཡིན་པའི་ཕྱིར།
ཟེར་ན་མ་ཁྱབ། འདོད་ན། མཐོང་སྤང་ཉོན་མོངས་ཆོས་ཅན། མཐོང་ལམ་སྐྱེ་བ་ལ་
གེགས་མི་བྱེད་པའི་དངོས་པོ་ཡིན་པར་ཐལ། མཐོང་ལམ་གྱི་བྱེད་རྒྱུ་ཡིན་པའི་ཕྱིར།
རྟགས་ཁས། འདོད་ན། དེ་ཆོས་ཅན། མཐོང་ལམ་སྐྱེ་བ་ལ་གེགས་མི་བྱེད་པའི་དངོས་
པོ་མ་ཡིན་པར་ཐལ། །མཐོང་ལམ་སྐྱེ་བ་ལ་གེགས་མི་བྱེད་པ་མ་ཡིན་པའི་ཕྱིར་ཏེ།

མཐོང་ལམ་སྐྱེ་བ་ལ་གེགས་བྱེད་པ་ཡིན་པའི་ཕྱིར་ཏེ། མཐོང་ལམ་སྐྱེ་བ་ལ་གེགས་བྱེད་
ཀྱི་སྒྲིབ་པ་ཡིན་པའི་ཕྱིར་ཏེ། མཐོང་སྤང་ཉོན་མོངས་ཡིན་པའི་ཕྱིར། ཡང་ཁོ་ན་རེ། ཉི་
མའི་འོད་ཆོས་ཅན། མུན་པའི་བྱེད་རྒྱུ་ཡིན་པར་ཐལ། མུན་པ་མ་ཡིན་པའི་དངོས་པོ་
ཡིན་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན། མུན་པ་སྐྱེ་བ་ལ་གེགས་མི་
བྱེད་པའི་དངོས་པོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མུན་པ་སྐྱེ་བ་
ལ་གེགས་བྱེད་པའི་དངོས་པོ་ཡིན་པའི་ཕྱིར་ཏེ། མུན་པ་སྐྱེ་བ་ལ་གེགས་བྱེད་པ་ཡིན་
པའི་ཕྱིར་ཏེ། མདོ་ལས། ཉི་མའི་དཀྱིལ་འཁོར་མངོན་པར་ཤར་བའི་ཚེ་མུན་པའི་
གནས་མེད་ཅིང་མི་དམིགས་སོ། །ཞེས་གསུངས་པའི་ཕྱིར། ཁ་ཅིག་ན་རེ། གཞི་གྲུབ་
ན། བྱེད་རྒྱུ་ཡིན་པས་ཁྱབ་པར་ཐལ། །གཟུགས་དང་ཐ་དད་པའི་ཆོས་ཡིན་ན།
གཟུགས་ཀྱི་བྱེད་རྒྱུ་ཡིན་པས་ཁྱབ་པའི་ཕྱིར་ཏེ། དེ་ལྟར་དུ་བྱེ་བྲག་སྨྲ་བས་འདོད་པའི་
ཕྱིར། ཟེར་ན་མ་ཁྱབ། བྱེ་བྲག་སྨྲ་བས་དེ་ལྟར་འདོད་ཀྱང་མདོ་སྡེ་པས་བྱེད་རྒྱུ་ཡིན་ན།
དངོས་པོ་ཡིན་པས་ཁྱབ་པ་ཁས་ལེན་པའི་ཕྱིར། ཁ་ཅིག་ན་རེ། ལུས་ཆོས་ཅན། ཕན་
ཚུན་ཐ་དད་ཡིན་པར་ཐལ། །ལྷན་ཅིག་འབྱུང་རྒྱུ་ཡིན་པའི་ཕྱིར། ཟེར་ན་མ་ཁྱབ། ཁྱབ་
སྟེ། མཛོད་ལས། ལྷན་ཅིག་འབྱུང་གང་ཕན་ཚུན་འབྲས། ཞེས་གསུངས་པའི་ཕྱིར།
ཟེར་ན་ཡང་མ་ཁྱབ། འདོད་ན། ལུས་ཆོས་ཅན། ཕན་ཚུན་ཐ་དད་མ་ཡིན་པར་ཐལ། །ཐ་
དད་མ་ཡིན་པའི་ཕྱིར་ཏེ། གཅིག་ཡིན་པའི་ཕྱིར། ཁ་ཅིག་ན་རེ། ཆོས་དེའི་ལྷན་ཅིག་
འབྱུང་བའི་རྒྱུ་ཡིན་ན། ཆོས་དེའི་རྒྱུ་ཡིན་པས་ཁྱབ་པར་ཐལ། །རྒྱུ་ལ་དྲུག་ཏུ་དབྱེ་བ་
འཐད་པའི་ཕྱིར། ཟེར་ན་མ་ཁྱབ། འདོད་ན་ཡིད་ཀྱི་རྣམ་པར་ཤེས་པ་ཆོས་ཅན། ཁྱོད་
རང་གི་འཁོར་དུ་གྱུར་པའི་སེམས་བྱུང་ཀུན་འགྲོ་ལྔ་པོའི་རྒྱུ་ཡིན་པར་ཐལ། །རང་གི་
འཁོར་དུ་གྱུར་པའི་སེམས་བྱུང་ཀུན་འགྲོ་ལྔ་པོའི་ལྷན་ཅིག་འབྱུང་རྒྱུ་ཡིན་པའི་ཕྱིར། ཁྱབ་
པ་ཁས། མ་གྲུབ་ན། དེ་ཆོས་ཅན། ཁྱོད་རང་གི་འཁོར་དུ་གྱུར་པའི་སེམས་བྱུང་ཀུན་

ཀྱི་རྣམ་སྨིན་ཡོད་པའི་ཕྱིར་ཏེ། ཁྱོད་ཀྱི་འབྲས་བུར་གྱུར་པའི་མི་དགེ་བའི་ལས་ཡོད་
པའི་ཕྱིར། རྩ་བར་འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར། ཁ་ཅིག་ན་རེ།
རྣམ་སྨིན་གྱི་ཕྱི་ལོགས་སུ་བྱུང་བའི་མི་དགེ་བ་ཆོས་ཅན། རྣམ་སྨིན་གྱི་རྒྱུ་ཡིན་པར་
ཐལ། མི་དགེ་བ་དང་དགེ་བ་ཟག་བཅས་གང་རུང་ཡིན་པའི་ཕྱིར་ཏེ། མི་དགེ་བ་ཡིན་
པའི་ཕྱིར། འདོད་ན། དེ་ཆོས་ཅན། རྣམ་སྨིན་གྱི་སྔ་ལོགས་སུ་བྱུང་བ་ཡིན་པར་
ཐལ། །རྣམ་སྨིན་གྱི་རྒྱུ་ཡིན་པའི་ཕྱིར། རྟགས་ཁས། ཁྱབ་སྟེ། རྣམ་སྨིན་གྱི་རྒྱུ་ཡིན་ན།
རྣམ་སྨིན་གྱི་སྔ་ལོགས་སུ་བྱུང་བ་ཡིན་དགོས་པའི་ཕྱིར། མ་གྲུབ་ན། རྣམ་སྨིན་ཆོས་
ཅན། ཁྱོད་ཀྱི་རྒྱུ་ཡིན་ན་ཁྱོད་ཀྱི་སྔ་ལོགས་སུ་བྱུང་བ་ཡིན་དགོས་པར་ཐལ། །འདུས་
བྱས་ཡིན་པའི་ཕྱིར། ཟེར་ན་རྩོད་གཞི་སྐྱོན་ཅན་ནོ། །ཁ་ཅིག་ན་རེ། གཟུགས་ཀྱི་རྒྱུ་
ཆོས་ཅན། ཉོན་མོངས་ཅན་ཡིན་པར་ཐལ། །ཀུན་འགྲོའི་རྒྱུ་ཡིན་པའི་ཕྱིར་ཏེ། །
གཟུགས་ཀྱི་རྒྱུའི་གསལ་བ་ཀུན་ལ་རྗེས་སུ་འགྲོ་བའི་རྒྱུ་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། དེར་ཐལ། གཟུགས་ཀྱི་རྒྱུའི་གསལ་བ་ཀུན་ལ་རྗེས་སུ་འགྲོ་བ་གང་
ཞིག །རྒྱུ་ཡིན་པའི་ཕྱིར། དང་པོ་གྲུབ་སྟེ། གཟུགས་ཀྱི་རྒྱུའི་བྱེ་བྲག་ཀུན་ལ་རྗེས་སུ་
འགྲོ་བའི་ཕྱིར། རྩ་བར་འདོད་མི་ནུས་ཏེ། ཟག་བཅས་མ་ཡིན་པའི་ཕྱིར། ཁ་ཅིག་ན་རེ།
རྣམ་མཁྱེན་གྱི་འཁོར་དུ་གྱུར་པའི་ཚོར་བ་ཆོས་ཅན། ཀུན་འགྲོའི་རྒྱུ་ཡིན་པར་ཐལ། །
ཀུན་འགྲོ་ཡིན་པ་གང་ཞིག །རྒྱུ་ཡིན་པའི་ཕྱིར། ཟེར་ན་མ་ཁྱབ། །དང་པོ་གྲུབ་སྟེ།
ཀུན་འགྲོ་ལྔ་པོ་གང་རུང་ཡིན་པའི་ཕྱིར་ཏེ། ཚོར་བ་ཡིན་པའི་ཕྱིར། རྩ་བར་འདོད་མི་
ནུས་ཏེ། ཉོན་མོངས་ཅན་མ་ཡིན་པའི་ཕྱིར་ཏེ། ཟག་བཅས་མ་ཡིན་པའི་ཕྱིར་ཏེ། ཟག་
མེད་ཡིན་པའི་ཕྱིར། སངས་འཕགས་ཀྱི་རྒྱུད་ཀྱི་ཤེས་པ་ཡིན་པའི་ཕྱིར། ཁོ་ན་རེ།
ཀུན་འགྲོ་ལྔ་པོ་གང་རུང་ཡིན་ན། ཀུན་འགྲོའི་རྒྱུ་ཡིན་པས་ཁྱབ་པར་ཐལ། །མཛོད་
ལས། རྣམས་ཀྱི་རང་ས་ཀུན་འགྲོ་སྔ། ཞེས་གསུངས་པའི་ཕྱིར། ཟེར་ན་མ་ཁྱབ། དེ་ནི་

ཉོན་མོངས་ཅན་གྱི་ཀུན་འགྲོ་ལྔ་པོ་གང་རུང་ལ་ཀུན་འགྲོའི་རྒྱུས་ཁྱབ་པའི་དོན་ཡིན་པའི་
ཕྱིར། འདོད་ན། དགྲ་བཅོམ་པའི་རྒྱུད་ཀྱི་ཡིད་ཀྱི་རྣམ་ཤེས་ཀྱི་འཁོར་དུ་གྱུར་པའི་ཚོར་
བ་ཆོས་ཅན། དེར་ཐལ། དེའི་ཕྱིར་ཏེ། ཚོར་བ་ཡིན་པའི་ཕྱིར། འདོད་ན། དགྲ་བཅོམ་
པའི་ཡིད་ཀྱི་རྣམ་ཤེས་ཀྱི་འཁོར་དུ་གྱུར་པའི་ཚོར་བ་ཆོས་ཅན། ཀུན་འགྲོའི་རྒྱུ་མ་ཡིན་
པར་ཐལ། ཉོན་མོངས་ཅན་མ་ཡིན་པའི་ཕྱིར་ཏེ། ཟག་པ་ཅན་མ་ཡིན་པའི་ཕྱིར་ཏེ། ཟག་
བཅས་མ་ཡིན་པའི་ཕྱིར་ཏེ། དགྲ་བཅོམ་པའི་རྒྱུད་ལ་ཟག་བཅས་མེད་པའི་ཕྱིར་ཏེ། དགྲ་
བཅོམ་པའི་རྒྱུད་ལ་ཉོན་མོངས་མེད་པའི་ཕྱིར་ཏེ། དགྲ་བཅོམ་པ་དེ་ཉོན་མོངས་སྤངས་
པའི་གང་ཟག་ཡིན་པའི་ཕྱིར། ཁ་ཅིག་ན་རེ། མིག་གི་རྣམ་པར་ཤེས་པའི་འཁོར་དུ་གྱུར་
པའི་ཚོར་བ་ཆོས་ཅན། མཚུངས་ལྡན་གྱི་རྒྱུ་མ་ཡིན་པར་ཐལ། །ལྷན་ཅིག་འབྱུང་བའི་རྒྱུ་
ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། དངོས་པོ་ཡིན་པའི་ཕྱིར། འདོད་མི་
ནུས་ཏེ། མཚུངས་ལྡན་གྱི་རྒྱུ་ཡིན་པའི་ཕྱིར་ཏེ། མིག་གི་རྣམ་པར་ཤེས་པའི་མཚུངས་
ལྡན་གྱི་རྒྱུ་ཡིན་པའི་ཕྱིར་ཏེ། མིག་གི་རྣམ་པར་ཤེས་པ་དང་མཚུངས་ལྡན་རྣམ་པ་ལྔ་
མཚུངས་ཡིན་པའི་ཕྱིར་ཏེ། མིག་གི་རྣམ་པར་ཤེས་པའི་འཁོར་དུ་གྱུར་པའི་ཚོར་བ་ཡིན་
པའི་ཕྱིར་ཏེ། མིག་གི་རྣམ་པར་ཤེས་པའི་འཁོར་དུ་གྱུར་པའི་ཚོར་བ་ཡོད་པའི་ཕྱིར་ཏེ།
མིག་གི་རྣམ་པར་ཤེས་པ་དེ་གཙོ་སེམས་ཡིན་པའི་ཕྱིར། ཁྱབ་སྟེ། གཙོ་སེམས་ཡིན་ན།
ཁྱོད་ཀྱི་འཁོར་དུ་གྱུར་པའི་ཚོར་བ་ཡོད་དགོས་པའི་ཕྱིར་ཏེ། ཚོར་བ་དེ་གཙོ་སེམས་
ཐམས་ཅད་ཀྱི་འཁོར་དུ་འགྲོ་བའི་ཕྱིར་ཏེ། མཛོད་ལས། ཚོར་དང་སེམས་པ་འདུ་ཤེས་
དང་། འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་མོས་པ་དང༌། ཏིང་ངེ་འཛིན་
སེམས་ཐམས་ཅད་ལ། ཞེས་གསུངས་པའི་ཕྱིར། ཁ་ཅིག་ན་རེ། རྒྱུ་དྲུག་པོ་འགལ་བ་
ཡིན་ཟེར་ན། དེ་མི་འཐད་པར་ཐལ། །རྒྱུ་དྲུག་ཀའི་ཡིན་པ་ཡོད་པའི་ཕྱིར་ཏེ། ཀུན་འགྲོ་
མི་དགེ་བར་གྱུར་པའི་སེམས་དང་དེའི་འཁོར་དུ་གྱུར་པའི་ཚོར་བ་གཉིས་པོ་དེ་རྒྱུ་དྲུག་

ཀ་རེ་རེ་ནས་ཡིན་པའི་ཕྱིར། རྟགས་རྣམས་སླ། ཁོ་ན་རེ། སྔོན་འཛིན་མིག་ཤེས་ཉམས་
སུ་མྱོང་བའི་རང་རིག་ཆོས་ཅན། གཞན་རིག་གི་ཤེས་པ་ཡིན་པར་ཐལ། །མཚུངས་ལྡན་
གྱི་རྒྱུ་ཡིན་པའི་ཕྱིར་ཏེ། ཁྱོད་དང་མཚུངས་ལྡན་གྱི་སེམས་བྱུང་ཡོད་པའི་ཕྱིར། མ་
གྲུབ་ན། དེར་ཐལ། སྔོན་འཛིན་མིག་ཤེས་དང་མཚུངས་ལྡན་གྱི་སེམས་བྱུང་ཡོད་པའི་
ཕྱིར། ཟེར་ན་མ་ཁྱབ། དེས་ན། ཤེས་པ་ཡིན་ན། མཚུངས་ལྡན་གྱི་རྒྱུ་ཡིན་པས་མ་
ཁྱབ་པར་འདོད་པ་དང༌། ཁྱབ་པར་འདོད་པ་གཉིས་ལས། སྔ་མ་ལྟར་ན་དེ་ལྟར་མ་ཁྱབ་
སྟེ། རང་རིག་ཡིན་ན་སེམས་དང་སེམས་བྱུང་གང་རུང་མ་ཡིན་དགོས་པའི་ཕྱིར། ཕྱི་
མ་ནི། ཐུན་མོང་བསྡུས་ར་ལས། མཚུངས་ལྡན་དུ་གྱུར་པའི་སྒོ་ནས་ཕན་འདོགས་བྱེད།
མཚུངས་ལྡན་གྱི་རྒྱུའི་མཚན་ཉིད། མཚན་གཞི་ཤེས་པ་ཐམས་ཅད་དོ། །ཞེས་གསུངས་
ཤིང༌། དེ་ལྟར་ན་སྔོན་འཛིན་མིག་ཤེས་ཉམས་སུ་མྱོང་བའི་རང་རིག་དང༌། སྔོན་འཛིན་
མིག་ཤེས་ཀྱི་འཁོར་དུ་གྱུར་པའི་ཚོར་བ་ཉམས་སུ་མྱོང་བའི་རང་རིག་གཉིས་མཚུངས་
ལྡན་དུ་འདོད་དམ་དཔྱད་པར་བྱའོ། །གསུམ་པ་འབྲས་བུ་བཤད་པ་ལ་གཉིས། མདོར་
བསྟན་པ་དང༌། རྒྱས་པར་བཤད་པའོ། །དང་པོ་ནི།
རྣམ་སྨིན་རྒྱུ་མཐུན་སྐྱེས་བུ་བྱེད། །བདག་འབྲས་བྲལ་འབྲས་འབྲས་བུ་ལྔ།
ཞེས་པ་སྟེ། དོན་ནི། ཕན་འདོགས་བྱ། འབྲས་བུའི་མཚན་ཉིད། དེ་ལ་སྒྲས་
བརྗོད་གྱི་སྒོ་ནས་དབྱེ་ན། རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། སྐྱེས་བུ་
བྱེད་པའི་འབྲས་བུ། བདག་པོའི་འབྲས་བུ། བྲལ་བའི་འབྲས་བུ་དང་བཅས་པའི་འབྲས་
བུ་ལྔའོ། །སྒྲས་བརྗོད་སྨོས་པ་ལ་དགོས་པ་ཡོད་དེ། བྲལ་བའི་འབྲས་བུ་ཡིན་ན་འབྲས་
བུ་མ་ཡིན་དགོས་པ་ཤེས་པར་བྱ་བའི་ཆེད་ཡིན་པའི་ཕྱིར། གཉིས་པ་ནི།
རྣམ་སྨིན་འབྲས་བུ་ལུང་མ་བསྟན། །ལུང་མ་བསྟན་ལ་དེས་མ་ཁྱབ། །
འདུས་བྱས་ཐམས་ཅད་བདག་འབྲས་དང༌། སྐྱེས་བུའི་བྱེད་པའི་འབྲས་བུའོ། །

བུའོ། །དེ་ལྟར་ཡིན་ཏེ། མཛོད་ལས། སྔོན་བྱུང་མ་ཡིན་འདུས་བྱས་ནི། །འདུས་བྱས་
ཁོ་ནའི་བདག་པོའི་འབྲས། ཞེས་གསུངས་པའི་ཕྱིར། སྐྱེས་བུའི་བྱེད་འབྲས་དང་བདག་
འབྲས་གཉིས་རྒྱུ་དང་འབྲས་བུ་དང་མི་འགལ་ཏེ། རྒྱུ་ཡིན་ན་དེ་གཉིས་ཀ་ཡིན་དགོས།
འབྲས་བུ་ཡིན་ནའང་དེ་གཉིས་ཀ་ཡིན་དགོས་པའི་ཕྱིར། ཟག་མེད་ཀྱི་ཤེས་པ་སྐད་ཅིག་
དང་པོ་མ་གཏོགས་པའི་འདུས་བྱས་ཐམས་ཅད་རྒྱུ་མཐུན་གྱི་འབྲས་བུ་ཡིན་ལ། རང་རྒྱུ་
སྐལ་མཉམ་གྱི་རྒྱུ་ལས་བྱུང་བ་། རྒྱུ་མཐུན་གྱི་འབྲས་བུའི་མཚན་ཉིད། མཚན་གཞི་ནི།
གཟུགས་ལྟ་བུའོ། །དེ་ལྟར་ཡིན་ཏེ། མཛོད་ལས། རྒྱུ་མཐུན་རྒྱུ་དང་འདྲ་བའོ། །ཞེས་
གསུངས་པའི་ཕྱིར། དབྱེ་ན་གཉིས་ཡོད་དེ། མྱོང་བ་རྒྱུ་མཐུན་གྱི་འབྲས་བུ་དང། བྱེད་
པ་རྒྱུ་མཐུན་གྱི་འབྲས་བུ་གཉིས་ཡོད་པའི་ཕྱིར། སྲོག་གཅོད་པས་བདེ་འགྲོར་སྐྱེས་
ཀྱང་ཚེ་ཐུང་བ་ལྟ་བུ་དང་པོ་དང༌། སྲོག་གཅོད་པས་བདེ་འགྲོར་སྐྱེས་ཀྱང་སྲོད་གཅོད་
ལ་དགའ་བ་ལྟ་བུ་གཉིས་པ་ཡིན་པའི་ཕྱིར། གཉེན་པོའི་སྟོབས་ཀྱིས་ཐོབ་པའི་བྲལ་བར་
དམིགས་པ། བྲལ་འབྲས་ཀྱི་མཚན་ཉིད། མཚན་གཞི་ནི། མཐོང་སྤང་སྤངས་པའི་
འགོག་བདེན་ལྟ་བུའོ། །དེ་ལྟར་ཡིན་ཏེ། མཛོད་ལས། བྲལ་བ་བློ་ཡིས་ཟད་པའོ། །
ཞེས་གསུངས་པའི་ཕྱིར། དེས་ན། བྲལ་འབྲས་དང་འགོག་བདེན་གཉིས་དོན་གཅིག་པ་
ཡིན་ནོ། །འོ་ན་འབྲས་བུ་ལྔ་འགལ་ལམ་མི་འགལ་ཞེ་ན། སྐྱེས་བུའི་བྱེད་འབྲས་དང་
བདག་འབྲས་མི་འགལ་ཏེ་འདུས་བྱས་ཡིན་ན་དེ་གཉིས་ཀ་ཡིན་དགོས་པའི་ཕྱིར། རྣམ་
སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། སྐྱེས་བུའི་བྱེད་པའི་འབྲས་བུ། །བདག་
པོའི་འབྲས་བུ་བཞི་མི་འགལ་ཏེ། རྣམ་སྨིན་གྱི་འབྲས་བུ་ཡིན་ན། དེ་བཞི་ག་ཡིན་
དགོས་པའི་ཕྱིར། བྲལ་འབྲས་ནི། འབྲས་བུ་གཞན་བཞི་དང་འགལ་ཏེ། བྲལ་འབྲས་
ཡིན་ན། འབྲས་བུ་གཞན་བཞི་པོ་གང་རུང་མ་ཡིན་དགོས་པའི་ཕྱིར། ཁོ་ན་རེ། ཐར་པ་
ཆོས་ཅན། འབྲས་བུ་ཡིན་པར་ཐལ། འབྲས་བུ་ལྔ་པོ་གང་རུང་ཡིན་པའི་ཕྱིར། ཟེར་ན་

ཆོས་ཅན། བུམ་པ་ཁྱོད་ཀྱི་སྐལ་མཉམ་གྱི་རྒྱུ་ཡིན་པར་ཐལ། །ཁྱོད་བུམ་པའི་རྒྱུ་མཐུན་
གྱི་འབྲས་བུ་ཡིན་པའི་ཕྱིར། འདོད་མི་ནུས་ཏེ། བུམ་པ་དང་ཁྱོད་གཉིས་སྐལ་པ་མི་
མཉམ་པ་ཡིན་པའི་ཕྱིར་ཏེ། བུམ་པ་དང་ཁྱོད་གཉིས་རིགས་གཅིག་མ་ཡིན་པའི་ཕྱིར་ཏེ།
བེམ་རིག་གཉིས་རིགས་གཅིག་མ་ཡིན་པའི་ཕྱིར། ཁ་ཅིག་ན་རེ། དུད་འགྲོའི་སྲོག་
དབང་ཆོས་ཅན། རང་རྒྱུ་མི་དགེ་བའི་ལས་ཀྱི་སྐྱེས་བུའི་བྱེད་འབྲས་མ་ཡིན་པར་
ཐལ། །རང་རྒྱུ་མི་དགེ་བའི་ལས་ཀྱི་རྣམ་སྨིན་གྱི་འབྲས་བུ་ཡིན་པའི་ཕྱིར། ཟེར་ན་མ་
ཁྱབ་སྟེ། དུད་འགྲོའི་སྲོག་དབང་ཡིན་པའི་ཕྱིར། འདོད་ན། དེ་ཆོས་ཅན། རང་རྒྱུ་མི་
དགེ་བའི་ལས་ཀྱི་སྐྱེས་བུའི་བྱེད་འབྲས་ཡིན་པར་ཐལ། རང་རྒྱུ་མི་དགེ་བའི་ལས་ཀྱི་
བདག་འབྲས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་རྒྱུ་མི་དགེ་བའི་
ལས་ཁྱོད་ཀྱི་བདག་རྐྱེན་ཡིན་པའི་ཕྱིར་ཏེ། རང་རྒྱུ་མི་དགེ་བའི་ལས་ཁྱོད་ཀྱི་རྒྱུ་ཡིན་
པའི་ཕྱིར། ཁ་ཅིག་ན་རེ། ཁྱོད་ཀྱི་སྐྱེས་བུའི་བྱེད་འབྲས་ཡོད་ན། ཁྱོད་སྐྱེས་བུ་ཡིན་
པས་ཁྱབ་ཟེར་ན། གཟུགས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན།
གཟུགས་ཆོས་ཅན། ཁྱོད་ཀྱི་སྐྱེས་བུའི་བྱེད་འབྲས་ཡོད་པར་ཐལ། དངོས་པོ་ཡིན་པའི་
ཕྱིར། ཁྱབ་སྟེ། དངོས་པོ་ཡིན་ན། ཁྱོད་ཀྱི་སྐྱེས་བུའི་བྱེད་འབྲས་ཡོད་པས་ཁྱབ་པའི་
ཕྱིར་ཏེ། དངོས་པོ་དེའི་འབྲས་བུ་ཡིན་ན། དངོས་པོ་དེའི་སྐྱེས་བུ་བྱེད་འབྲས་ཡིན་
དགོས་པའི་ཕྱིར། ཁོ་ན་རེ། གཟུགས་ཀྱི་འབྲས་བུ་ཆོས་ཅན། གཟུགས་ཀྱི་སྐྱེས་བུའི་
བྱེད་འབྲས་མ་ཡིན་པར་ཐལ། གཟུགས་ཀྱི་བདག་འབྲས་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། གཟུགས་ཀྱི་འབྲས་བུ་ཆོས་ཅན། གཟུགས་ཀྱི་བདག་འབྲས་ཡིན་
པར་ཐལ། །གཟུགས་ཁྱོད་ཀྱི་བྱེད་རྒྱུ་ཡིན་པའི་ཕྱིར། ཁྱབ་སྟེ། མཛོད་ལས། བྱེད་རྒྱུ་
ཞེས་བྱ་བདག་པོར་བཤད། ཅེས་གསུངས་པའི་ཕྱིར། ཁོ་ན་རེ། ཀ་བ་ཆོས་ཅན།
གཟུགས་ཀྱི་འབྲས་བུ་ཡིན་པར་ཐལ། །གཟུགས་ཀྱི་བདག་འབྲས་ཡིན་པའི་ཕྱིར། ཟེར་

ན་མ་ཁྱབ། འོ་ན་འཛམ་བུ་གླིང་ཆོས་ཅན། མདུན་གྱི་དམ་བཅའ་བའི་འབྲས་བུ་ཡིན་
པར་ཐལ། །མདུན་གྱི་དམ་བཅའ་བའི་བདག་འབྲས་ཡིན་པའི་ཕྱིར། འདོད་མི་ནུས་
སོ། །ཁ་ཅིག་ན་རེ། རི་བོ་མནྡ་ར་ཆོས་ཅན། སྐྱེས་བུའི་འབད་རྩོལ་བྱས་པ་ལས་བྱུང་
བ་ཡིན་པར་ཐལ། །སྐྱེས་བུའི་བྱེད་འབྲས་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་
སྟེ། རང་རྒྱུའི་སྟོབས་ཀྱིས་སྐྱེས་པའི་འདུས་བྱས་ཡིན་པའི་ཕྱིར། འདོད་ན། རི་བོ་མནྡ་
ར་ཆོས་ཅན། སྐྱེས་བུའི་འབད་རྩོལ་བྱས་པ་ལས་བྱུང་བ་མ་ཡིན་པར་ཐལ། སྐྱེས་བུའི་
རྩོལ་བ་ལས་བྱུང་བ་མ་ཡིན་པའི་ཕྱིར་ཏེ། རྩོལ་བྱུང་མ་ཡིན་པའི་ཕྱིར་ཏེ། རྩོལ་མ་བྱུང་
གི་དངོས་པོ་ཡིན་པའི་ཕྱིར་ཏེ། རི་ཡིན་པའི་ཕྱིར། ཁོ་ན་རེ། དེ་མི་འཐད་པར་ཐལ།
སྐྱེས་བུའི་བྱེད་འབྲས་ཡིན་ན། སྐྱེས་བུའི་འབད་རྩོལ་བྱས་པ་ལས་བྱུང་དགོས་པའི་
ཕྱིར་ཏེ། དེ་ཡིན་ན། སྐྱེས་བུའི་རྩོལ་བས་གྲུབ་པ་ཡིན་དགོས་པའི་ཕྱིར། མ་གྲུབ་ན།
དེར་ཐལ། དེ་ཡིན་ན། ཞིང་པའི་རྩོལ་བས་སྒྲུབ་པའི་ལོ་ཏོག་ལྟ་བུ་ཞིག་ཡིན་དགོས་
པའི་ཕྱིར། མ་གྲུབ་ན། དེར་ཐལ། མངོན་པ་ཀུན་བཏུས་ཀྱི་འགྲེལ་པ་རྒྱལ་སྲས་མ་ལས།
སྐྱེས་བུའི་བྱེད་པའི་འབྲས་བུ་ནི། འདི་ལྟ་སྟེ། ལོ་ཏོག་ལ་སོགས་པའོ། །ཞེས་གསུངས་
པའི་ཕྱིར། ཟེར་ན་མ་ཁྱབ་སྟེ། དེ་ནི་སྐྱེས་བུའི་བྱེད་འབྲས་ཀྱི་མཚན་གཞི་ངོསབཟུང་
བ་ཡིན་པའི་ཕྱིར། ༈ །བཞི་པ་ངེས་བྱེད་ཐལ་འགྱུར་བཤད་པ་ལ་གཉིས། ཤེས་བྱེད་ཀྱི་
ཁུངས་འགོད་པ་དང་། ཐལ་འགྱུར་གྱི་རྣམ་གཞག་བཤད་པའོ། །དང་པོ་ནི།
ངེས་པར་བྱེད་པའི་ཐལ་འགྱུར་ནི། །དཔལ་ལྡན་གྲགས་པའི་གཞུང་ལུགས་ལས། །
ཕྱོགས་ཆོས་དེ་ཆས་ཁྱབ་པ་ཡི། །གཏན་ཚིགས་ཞེས་དང་གཞན་དུ་ཡང་། །
གང་དུ་གསལ་འོངས་ཀྱིས་བརྗོད་པ། །ཞེས་སོགས་གསུངས་པའི་དོན་ལྟར་དུ། །
ཞེས་པ་སྟེ། དོན་ནི། བསྒྲུབ་བྱ་ངེས་པར་བྱེད་པའི་རྗེས་དཔག་སྐྱེ་བའི་རྒྱུད་སྣོད་
རུང་དུ་བྱེད་པའི་བྱེད་ལས་ཅན་གྱི་ཐལ་འགྱུར་ནི།དཔལ་ལྡན་ཆོས་ཀྱི་གྲགས་པའི་

གཞུང་ལུགས་ལས། ཕྱོགས་ཆོས་དང་དེ་ཆས་ཁྱབ་པ་ཡི་རྗེས་ཁྱབ་དང་ལྡོག་ཁྱབ་སྟེ་
གཏན་ཚིགས་ཀྱི་ནི་ཚུལ་གསུམ་མོ་ཞེས་པ་དང༌། གཞན་ཕྱོགས་ཀྱི་གླང་པོའི་ཚད་མ་
ཀུན་བཏུས་ཀྱི་གཞུང་དུ་ཡང་། གང་དུ་གསལ་འོངས་ཀྱིས་བརྗོད་པ། གཏན་ཚིགས་མེད་
པར་ཐལ་བར་འགྱུར། ཞེས་པའི་དོན། གང་དུ་གཞན་དོན་ཕྱོགས་སེལ་བའི་ཐལ་བ་ཙམ་
གྱིས་རང་ཕྱོགས་འཇིགས་པར་བྱེད་པ་གསལ་འོངས་ཀྱིས་ཏེ། གསལ་བ་རྣམས་སུ་
སྔར་མེད་ལས་སྐྱེ་བར་འདོད་པ་ལ་གསལ་བ་ཆོས་ཅན། སྔར་མེད་གསར་དུ་སྐྱེ་བ་མ་
ཡིན་ཏེ། དེ་ལྟར་སྐྱེ་ན་རྗེས་སུ་འགྲོ་བ་མེད་པའི་གསལ་ཐར་འབའ་ཞིག་ཏུ་ཐལ་
འགྱུར་བའི་ཕྱིར་རོ། །ཞེས་པ་གཞན་ཕྱོགས་འགོག་པ་དང༌། རང་ཕྱོགས་སྒྲུབ་པའི་སྒྲུབ་
བྱེད་ཡང་དག་བརྗོད་པ་ཡིན་ན་ནི་དེ་ནི་གཏན་ཚིགས་ཏེ། ཕྱོགས་ཆོས་མེད་པར་ཐལ་
འགྱུར་བས་དེ་ཙམ་གྱིས་རང་ཕྱོགས་སྒྲུབ་ནུས་པ་མ་ཡིན་ནོ། ཞེས་པ་ནི་སོགས་ཁོང་
གི་རྐང་པ་གཅིག་དང་བཅས་པའི་དོན་ཡིན་ནོ། །ཆོས་གྲགས་ཀྱི་གཞུང་གིས་རང་རྒྱུད་
དང༌། ཕྱོགས་གླང་གི་གཞུང་གིས་ཐལ་འགྱུར་བསྟན་ཏོ། །དེ་ལྟར་གསུངས་པའི་དོན་
ལྟར་དུ་རང་རྒྱུད་དང་ཐལ་འགྱུར་གྱི་རྣམ་གཞག་བཤད་པར་བྱའོ། །གཉིས་པ་ཐལ་འགྱུར་
གྱི་རྣམ་གཞག་བཤད་པ་ལ་ལྔ། ཐལ་འགྱུར་འགོད་པའི་གཞི་དང་རྒོལ་བ། རང་རྒྱུད་དང་
ཐལ་འགྱུར་འགོད་ཚུལ་བཤད་པ། །དེ་དག་གི་བྱེད་ལས་བཤད་པ། རྟགས་གསལ་ངོས་
བཟུང་བའི་ཚུལ། ལན་འདེབས་ཚུལ་བཤད་པའོ། །དང་པོ་ནི།
ཤེས་པར་འདོད་པའི་ཆོས་ཅན་དང༌། །བསྒྲུབ་བྱའི་ཆོས་སུ་བཟུང་བྱ་དང་། །
ཤེས་བྱེད་ཀྱི་ནི་གཏན་ཚིགས་གསུམ། །ཐལ་ངག་འགོད་པའི་རྒྱུ་ཡིན་ནོ། །
ཞེས་པ་སྟེ། དོན་ནི། སྒྲ་ཆོས་ཅན་། མི་རྟག་སྟེ། བྱས་པའི་ཕྱིར། ཞེས་པའི་
རྟགས་སྦྱོར་ལྟ་བུ་ལ་མཚོན་ན། སྒྲ་དེ་སྦྱོར་བ་དེའི་ཤེས་པར་འདོད་པའི་ཆོས་ཅན་དང་།
སྒྲ་མི་རྟག་པར་སྒྲུབ་པའི་ཐལ་འགྱུར་གྱི་རྩོད་གཞི། མི་རྟག་པ་དེ་སྦྱོར་བ་དེའི་བསྒྲུབ་

བྱའི་ཆོས་སུ་བཟུང་བྱ་དང་། སྒྲ་མི་རྟག་པར་སྒྲུབ་པའི་ཐལ་འགྱུར་གྱི་རྟགས་ལོག།
བྱས་པ་དེ་སྦྱོར་བ་དེའི་ཤེས་བྱེད་ཀྱི་ནི་གཏན་ཚིགས་དང༌། སྒྲ་མི་རྟག་པར་སྒྲུབ་པའི་
ཐལ་འགྱུར་གྱི་ཆོས་ལོག་ཏུ་སོང་བ་ལ་བརྟེན་ནས་དེ་གསུམ་ལ་སྦྱོར་བ་དེའི་རྟགས་ཆོས་
དོན་གསུམ་དུ་གྲགས་ཤིང། དེ་དག་དང་སྒྲ་མ་བྱས་པ་རྟག་པ་རྣམས་བྱས་རྟགས་ཀྱིས་སྒྲ་
མི་རྟག་པར་སྒྲུབ་པའི་སྒྲུབ་བྱེད་ཡང་དག་འཕེན་པའི་ཐལ་འགྱུར་འགོད་པའི་རྒྱུའམ་གཞི་
ཡིན་ལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་གྲུབ་ཅིང་
╚སྒྲ་རྟག་པར་བདེན་ཞེན་གྱིས་འདོད་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་
རྒོལ་དེ། སྒྲ་ཆོས་ཅན། མ་བྱས་པ་ཡིན་པར་ཐལ། །རྟག་པ་ཡིན་པའི་ཕྱིར། ཞེས་པའི་
ཐལ་འགྱུར་སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ཏུ་འཕེན་པ་སྐབས་སུ་
བབས་པའི་རྒོལ་བར་འཇོག་པ་ཡིན་ནོ། །གཉིས་པ་ལ་གཉིས། མདོར་བསྟན་པ་དང༌།
རྒྱས་པར་བཤད་པའོ། དང་པོ་ནི།
གཞུང་ལུགས་རྣམས་ལས་བཤད་ལྟར་ན། །རང་རྒྱུད་ངག་དང་ཐལ་ངག་གཉིས།
ཞེས་པ་སྟེ། དོན་ནི། རྣམ་འགྲེལ་གྱི་རྣམ་བཤད་སོགས་གཞུང་ལུགས་ཆེ་མོ་རྣམས་
ལས་བཤད་པ་ལྟར་ན། གཏན་ཚིགས་རང་རྒྱུད་ཀྱི་སྦྱོར་ངག་དང༌། ཐལ་འགྱུར་གྱི་
ངག་གཉིས་ཡོད་དོ། །གཉིས་པ་ལ་གཉིས། སྦྱོར་ངག་བཤད་པ་དང༌། ཐལ་ངག་
བཤད་པའོ། །དང་པོ་ནི།
དང་པོ་མཉན་བྱ་ཆོས་ཅན་བཟུང༌། །མི་རྟག་ཡིན་ཏེ་བྱས་པའི་ཕྱིར། །
ཞེས་པ་ལྟ་བུ་སྦྱོར་ངག་ཡིན།
ཞེས་པ་སྟེ། དོན་ནི། དང་པོ་སྦྱོར་ངག་ཡོད་དེ། མཉན་བྱ་ཆོས་ཅན་དུ་བཟུང་ནས།
མཉན་བྱ་ཆོས་ཅན། མི་རྟག་པ་ཡིན་ཏེ། བྱས་པ་ཡིན་པའི་ཕྱིར། ཞེས་པ་ལྟ་བུ་སྦྱོར་
ངག་ཡིན་པའི་ཕྱིར། དེ་ཆོས་ཅན། ཁྱོད་ལ་སྦྱོར་ངག་ཅེས་པའི་སྒྲ་དོན་ཡོད་དེ། རྟགས་

ན། རྟགས་ཁྱབ་གཉིས་ཀ་ཚད་མས་གྲུབ་ཅིང་དམ་བཅའ་ལ་ཁས་བླངས་ཀྱི་བསལ་བ་
འབབ་པའི་ཐལ་འགྱུར། རྟགས་ཁྱབ་གཉིས་ཀ་ཚད་མས་གྲུབ་ཅིང་དམ་བཅའ་ལ་བསལ་
བ་བསྟན་མེད་ཀྱི་ཐལ་འགྱུར་དང་གཉིས། །དང་པོ་ནི། སྒྲ་བྱས་པ་དང་བྱས་ན་མི་རྟག་
པས་ཁྱབ་པ་ཚད་མས་གྲུབ་ཅིང༌། སྒྲ་མི་རྟག་པ་མ་ཡིན་པར་ཁས་ལེན་པའི་གང་ཟག་ལ་
འཕངས་པའི་སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་
ཐལ་འགྱུར་ལྟ་བུ། གཉིས་པ་ནི། སྒྲ་བྱས་པ་དང་བྱས་ན་མི་རྟག་པས་ཁྱབ་པ་ཚད་མས་
གྲུབ་ཅིང་སྒྲ་མི་རྟག་པར་ཁས་ལེན་པའི་གང་ཟག་ལ་འཕངས་པའི། །སྒྲ་ཆོས་ཅན། མི་
རྟག་པ་ཡིན་པར་ཐལ། །བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ། གཉིས་པ་
དེ་ལ་དབྱེ་ན་རྟགས་ཁྱབ་གཉིས་ཀ་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཚད་མས་
བསལ་བ་འབབ་པའི་ཐལ་འགྱུར། རྟགས་ཁྱབ་གཉིས་ཀ་ཁས་བླངས་ཙམ་གྱིས་གྲུབ་ཅིང་
1
དམ་བཅའ་ལ་ཁས་བླངས་ཀྱིས་བསལ་བ་འབབ་པའི་ཐལ་འགྱུར། །རྟགས་ཁྱབ་གཉིས་
ཀ་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་བསལ་བ་བསྟན་མེད་ཀྱི་ཐལ་འགྱུར་དང་
གསུམ་དུ་ཡོད། དང་པོ་ནི། སྒྲ་མིག་ཤེས་ཀྱི་གཟུང་བྱ་དང་མིག་ཤེས་ཀྱི་གཟུང་བྱ་ལ་
རྟག་པས་ཁྱབ་པ་ཁས་བླངས། །སྒྲ་རྟག་པ་མ་ཡིན་པར་ཁས་བླངས་པའི་གང་ཟག་ལ་
འཕངས་པའི། །སྒྲ་ཆོས་ཅན། རྟག་པ་ཡིན་པར་ཐལ། མིག་ཤེས་ཀྱི་གཟུང་བྱ་ཡིན་པའི་
ཕྱིར་ཞེས་པའི་ཐལ་འགྱུར་ལྟ་བུ། །གཉིས་པ་ནི། སྒྲ་མིག་ཤེས་ཀྱི་གཟུང་བྱ་དང་མིག་
ཤེས་ཀྱི་གཟུང་བྱ་ལ་རྟག་པས་ཁྱབ་པ་ཁས་བླངས་ཤིང༌། སྒྲ་རྟག་པ་མ་ཡིན་པར་ཚད་
མས་མ་གྲུབ་ཀྱང་ཁས་བླངས་པའི་གང་ཟག་ལ་འཕངས་པའི། །སྒྲ་ཆོས་ཅན། རྟག་པ་
ཡིན་པར་ཐལ། མིག་ཤེས་ཀྱི་གཟུང་བྱ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ།
གསུམ་པ་ནི། སྒྲ་མིག་ཤེས་ཀྱི་གཟུང་བྱ་དང་མིག་ཤེས་ཀྱི་གཟུང་བྱ་ལ་རྟག་པས་ཁྱབ་
པ་ཁས་བླངས་ཤིང་། །སྒྲ་རྟག་པར་ཁས་བླངས་པའི་གང་ཟག་ལ་འཕངས་པའི། སྒྲ་ཆོས་

ཕྱིར་ཞེས་པའི་ཐལ་འགྱུར་ལྟ་བུ། གཉིས་པ་ནི། རྟག་ན་མ་བྱས་པས་ཁྱབ་པ་ཚད་མས་
གྲུབ་སྒྲ་རྟག་པར་ཁས་ལེན། སྒྲ་བྱས་པར་ཚད་མས་མ་གྲུབ་ཀྱང་ཁས་ལེན་པའི་གང་ཟག་
ལ་འཕངས་པའི། སྒྲ་ཆོས་ཅན། མ་བྱས་པར་ཐལ། །རྟག་པ་ཡིན་པའི་ཕྱིར་ཞེས་པའི་
ཐལ་འགྱུར་ལྟ་བུ། །གསུམ་པ་ནི། རྟག་ན་མ་བྱས་པས་ཁྱབ་པ་ཚད་མས་གྲུབ་སྒྲ་རྟག་
པར་ཁས་ལེན་སྒྲ་མ་བྱས་པར་ཁས་ལེན་པའི་གང་ཟག་ལ་འཕངས་པའི། །སྒྲ་ཆོས་ཅན།
མ་བྱས་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུའོ། །བཅུ་བཞི་པོ་
དེ་བསྡུ་ན་ཡང་དག་དང་ལྟར་སྣང་གཉིས་སུ་བསྡུ་སྟེ། རྟགས་ཁྱབ་གཉིས་ཀ་ཚད་མས་
གྲུབ་ཅིང་དམ་བཅའ་ལ་ཁས་བླངས་ཀྱིས་བསལ་བ་འབབ་པའི་ཐལ་འགྱུར། རྟགས་ཁྱབ་
གཉིས་ཀ་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཚད་མས་བསལ་བ་འབབ་པའི་
ཐལ་འགྱུར། རྟགས་ཁྱབ་གཉིས་ཀ་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཁས་
བླངས་ཀྱིས་བསལ་བ་འབབ་པའི་ཐལ་འགྱུར། རྟགས་ཚད་མས་གྲུབ་ཁྱབ་པ་ཁས་བླངས་
ཙམ་གྱིས་གྲུབ་ཅིང་དམ་བཅའ་ལ་ཚད་མས་བསལ་བ་འབབ་པའི་ཐལ་འགྱུར། རྟགས་
ཚད་མས་གྲུབ་ཁྱབ་པ་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཁས་བླངས་ཀྱིས་
བསལ་བ་འབབ་པའི་ཐལ་འགྱུར། ཁྱབ་པ་ཚད་མས་གྲུབ་རྟགས་ཁས་བླངས་ཙམ་གྱིས་
གྲུབ་ཅིང་དམ་བཅའ་ལ་ཚད་མས་བསལ་བ་འབབ་པའི་ཐལ་འགྱུར། ཁྱབ་པ་ཚད་མས་
གྲུབ་རྟགས་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཁས་བླངས་ཀྱིས་བསལ་བ་
འབབ་པའི་ཐལ་འགྱུར་ཏེ། དེ་བདུན་ནི་ཐལ་འགྱུར་ཡང་དག་དང༌། རྟགས་ཁོ་ན་མ་གྲུབ་
པའི་ཐལ་འགྱུར། ཁྱབ་པ་ཁོ་ན་མ་གྲུབ་པའི་ཐལ་འགྱུར། རྟགས་ཁྱབ་གཉིས་ཀ་མ་གྲུབ་
པའི་ཐལ་འགྱུར། རྟགས་ཁྱབ་གཉིས་ཀ་ཚད་མས་གྲུབ་ཅིང་དམ་བཅའ་ལ་བསལ་བ་
བསྟན་མེད་ཀྱི་ཐལ་འགྱུར། རྟགས་ཁྱབ་གཉིས་ཀ་ཁས་བླངས་ཙམ་གྱིས་གྲུབ་ཅིང་དམ་
བཅའ་ལ་བསལ་བ་བསྟན་མེད་ཀྱི་ཐལ་འགྱུར། རྟགས་ཚད་མས་གྲུབ་ཁྱབ་པ་ཁས་བླངས་

ཙམ་གྱིས་གྲུབ་ཅིང་དམ་བཅའ་ལ་བསལ་བ་བསྟན་མེད་ཀྱི་ཐལ་འགྱུར།
མས་གྲུབ་རྟགས་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་བསལ་བ་བསྟན་མེད་ཀྱི་
ཐལ་འགྱུར་ཏེ། དེ་བདུན་ནི་ཐལ་འགྱུར་ལྟར་སྣང་ཡིན་ནོ། །དེ་ལྟར་ཡང་། རིགས་
གཏེར་ལས། ཐལ་འགྱུར་བཞི་ལ་བཅུ་བཞི་ཞེས། །ཁ་བ་ཅན་པ་དེ་སྐད་སྨྲ། །ལྡོག་པར་
ནུས་དང་མི་ནུས་ལ། །ཡང་དག་ལྟར་སྣང་བདུན་བདུན་ཡིན། ཞེས་གསུངས་སོ། །ཡང་
དག་བདུན་པོ་དེ་ཡང་རང་རྒྱུད་འཕེན་པ་དང༌། མི་འཕེན་པ་གཉིས་སུ་བསྡུ་སྟེ། ཁྱབ་པ་
ཚད་མས་གྲུབ་རྟགས་ཁས་བླངས་ཙམ་གྱིས་གྲུབ་ཅིང་དམ་བཅའ་ལ་ཚད་མས་གསལ་བ་
འབབ་པའི་ཐལ་འགྱུར་ནི། རང་རྒྱུད་འཕེན་པའི་ཐལ་འགྱུར་ཡང་དག་དང༌། དེ་ལས་
གཞན་པ་དྲུག་ནི་རང་རྒྱུད་མི་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། །གཉིས་
པ་ངོ་བོའི་སྒོ་ནས་དབྱེ་བ་ལ། ཐལ་འགྱུར་ཡང་དག་དང་། ཐལ་འགྱུར་ལྟར་སྣང་
གཉིས། །དང་པོ་ནི། རང་གི་འཁོར་གསུམ་དངོས་འགལ་དུ་སོང་བའི་གང་ཟག་སྲིད་
པའི་ཐལ་ངག་རྣམ་དག་ཏུ་དམིགས་པ། ཐལ་འགྱུར་ཡང་དག་གི་མཚན་ཉིད། དེ་ལ་དབྱེ་
ན། སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་དང་། སྒྲུབ་བྱེད་ཡང་དག་མི་
འཕེན་པའི་ཐལ་འགྱུར་ཡང་དག་གཉིས། རང་གི་འཕང་བྱར་གྱུར་པའི་ཚུལ་གསུམ་
འཕེན་ནུས་ཀྱི་ཐལ་ངག་རྣམ་དག་ཏུ་དམིགས་པ། སྒྲུབ་བྱེད་ཡང་དག་འཕེན་པའི་ཐལ་
འགྱུར་ཡང་དག་གི་མཚན་ཉིད། །དེ་ལ་དབྱེ་ན། ལྡོག་པ་རང་རིགས་འཕེན་པའི་ཐལ་
འགྱུར་ཡང་དག་དང༌། །ལྡོག་པ་གཞན་རིགས་འཕེན་པའི་ཐལ་འགྱུར་ཡང་དག་གཉིས།
སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ཀྱང་ཡིན། །རང་གི་འཕང་བྱར་
གྱུར་པའི་ཚུལ་གསུམ་རང་དང་སྦྱོར་བའི་སྡེ་ཚན་རིགས་གཅིག་པ་འཕེན་པ་ཡང་ཡིན་
པའི་གཞི་མཐུན་པར་དམིགས་པ། ལྡོག་པ་རང་རིགས་འཕེན་པའི་ཐལ་འགྱུར་ཡང་དག་
གི་མཚན་ཉིད། དེ་ལ་དབྱེ་ན། རང་བཞིན་དང་འགལ་བའི་རང་བཞིན་དམིགས་པའི་

རྟགས་ཡང་དག་འཕེན་པའི་རང་བཞིན་དང་འགལ་བའི་རང་བཞིན་དམིགས་པའི་ཐལ་
འགྱུར། རྒྱུ་དང་འགལ་བའི་འབྲས་བུ་དམིགས་པའི་རྟགས་ཡང་དག་འཕེན་པའི་རྒྱུ་དང་
འགལ་བའི་འབྲས་བུ་དམིགས་པའི་ཐལ་འགྱུར། ཁྱབ་བྱེད་དང་འགལ་བའི་ཁྱབ་བྱ་
དམིགས་པའི་རྟགས་ཡང་དག་འཕེན་པའི་ཁྱབ་བྱེད་དང་འགལ་བའི་ཁྱབ་བྱ་དམིགས་
པའི་ཐལ་འགྱུར། འགལ་བའི་ཁྱབ་བྱ་དམིགས་པའི་རྟགས་ཡང་དག་འཕེན་པའི་འགལ་
བའི་ཁྱབ་བྱ་དམིགས་པའི་ཐལ་འགྱུར་དང་བཞི། དང་པོ་ནི། མེ་སྟོབས་ཆེན་པོས་ཁྱབ་
པར་ནོན་པའི་ཤར་ཕྱོགས་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་
མ་ཡིན་པར་ཐལ། །གྲང་རེག་སྟོབས་ཆེན་རྒྱུན་ཆགས་ཡུན་རིང་དུ་གནས་པའི་ཕྱིར།
ཞེས་པ་ལྟ་བུ། །དེ་ཆོས་ཅན། དེ་ལྟར་ཡིན་པར་ཐལ། ཁྱོད་ཀྱི་ཆོས་ལོག་ཏུ་མེ་སྟོབས་
ཆེན་པོས་ཁྱབ་པར་ནོན་པའི་དངོས་པོ་སོང༌། །དེའི་རང་བཞིན་ལ་ཚ་རེག་སྟོབས་ཆེན་
པོ་སོང༌། དེ་དང་འགལ་བ་ལ་གྲང་རེག་སྟོབས་ཆེན་པ་སོང༌། དེའི་རང་བཞིན་ལ་གྲང་
རེག་སྟོབས་ཆེན་རྒྱུན་ཆགས་ཡུན་རིང་དུ་གནས་པ་སོང༌། །ཁྱོད་གྲང་རེག་སྟོབས་ཆེན་
རྒྱུན་ཆགས་ཡུན་རིང་དུ་གནས་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར། གཉིས་
པ་ནི། དུ་བ་དྲག་ཕྱུར་བས་ཁྱབ་པར་ནོན་པའི་ཤར་ཕྱོགས་ཆོས་ཅན། དུ་བ་དྲག་ཕྱུར་
བས་ཁྱབ་པར་ནོན་པའི་དངོས་པོ་མ་ཡིན་པར་ཐལ། །གྲང་འབྲས་སྤུ་ལོང་བྱེད་སྟོབས་
ཆེན་རྒྱུན་ཆགས་ཡུན་རིང་དུ་གནས་པའི་ཕྱིར། ཞེས་པ་ལྟ་བུ། དེ་ཆོས་ཅན། དེ་ལྟར་
ཡིན་པར་ཐལ། ཁྱོད་ཀྱི་ཆོས་ལོག་ཏུ་དུ་བ་དྲག་ཕྱུར་བས་ཁྱབ་པར་ནོན་པའི་དངོས་པོ་
སོང༌། དེའི་རྒྱུར་མེ་སྟོབས་ཆེན་པོའི་དངོས་པོ་སོང་དེ་དང་འགལ་བ་ལ་གྲང་རེག་རྒྱུན་
ཆགས་སུ་གནས་པ་སོང༌། དེའི་འབྲས་བུར་གྲང་འབྲས་སྤུ་ལོང་བྱེད་རྒྱུན་ཆགས་སུ་
གནས་པ་སོང་། ཁྱོད་གྲང་འབྲས་སྤུ་ལོང་བྱེད་སྟོབས་ཆེན་རྒྱུན་ཆགས་ཡུན་རིང་དུ་
གནས་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར། གསུམ་པ་ནི། ཙནྡན་གྱི་མེ་

སྟོབས་ཆེན་པོས་ཁྱབ་པར་ནོན་པའི་ཤར་ཕྱོགས་ཆོས་ཅན། ཙནྡན་གྱི་མེ་སྟོབས་ཆེན་
པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ། །ཁ་བའི་རེག་པ་སྟོབས་ཆེན་རྒྱུན་
ཆགས་ཡུན་རིང་དུ་གནས་པའི་ཕྱིར། །ཞེས་པ་ལྟ་བུ། དེ་ཆོས་ཅན། དེ་ལྟར་ཡིན་པར་
ཐལ། ཁྱོད་ཀྱི་ཆོས་ལོག་ཏུ་ཙནྡན་གྱི་མེ་སྟོབས་ཆེན་པོས་ཁྱབ་པར་ནོན་པོའི་དངོས་པོ་
སོང་། དེའི་ཁྱབ་བྱེད་ལ་མེ་སྟོབས་ཆེན་པོའི་དངོས་པོ་སོང༌། །དེ་དང་འགལ་བ་ལ་གྲང་
རེག་སྟོབས་ཆེན་པ་སོང་། དེའི་ཁྱབ་བྱར་ཁ་བའི་རེག་པ་སྟོབས་ཆེན་པོ་སོང་། ཁྱོད་ཁ་
བའི་རེག་པ་སྟོབས་ཆེན་རྒྱུན་ཆགས་ཡུན་རིང་དུ་གནས་པ་རྟགས་སུ་བཀོད་པའི་ཐལ་འགྱུར་
ཡིན་པའི་ཕྱིར། བཞི་པ་ནི། སྒྲ་ཆོས་ཅན། མ་བྱས་པ་ཡིན་པར་ཐལ། །རྟག་པ་ཡིན་
པའི་ཕྱིར། ཞེས་པ་ལྟ་བུ། དེ་ཆོས་ཅན། དེ་ལྟར་ཡིན་པར་ཐལ། ཁྱོད་ཀྱི་ཆོས་ལོག་ཏུ་
བྱས་པ་སོང༌། དེ་དང་འགལ་བར་མ་བྱས་པ་སོང༌། དེའི་ཁྱབ་བྱར་རྟག་པ་སོང་། ཁྱོད་
རྟག་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར། སྒྲུབ་བྱེད་ཡང་དག་འཕེན་པའི་
ཐལ་འགྱུར་ཡང་དག་ཀྱང་ཡིན། །རང་གི་འཕང་བྱར་གྱུར་པའི་ཚུལ་གསུམ་རང་དང་
སྦྱོར་བའི་སྡེ་ཚན་རིགས་མི་གཅིག་པ་འཕེན་པ་ཡང་ཡིན་པའི་གཞི་མཐུན་པར་དམིགས་
པ། །ལྡོག་པ་གཞན་རིགས་འཕེན་པའི་ཐལ་འགྱུར་ཡང་དག་གི་མཚན་ཉིད། དེ་ལ་དབྱེ་
ན། བརྒྱད་ཚན་གཅིག་དང༌། དེ་དག་ལས་ལོག་པ་བརྒྱད་དང་བཅུ་དྲུག་ཏུ་ཡོད་དོ། །དང་
པོ་བརྒྱད་ཡོད་དེ། །རྒྱུ་དང་འགལ་བའི་རང་བཞིན་དམིགས་པའི་རྟགས་ཡང་དག་འཕེན་
པའི་རང་བཞིན་དང་འགལ་བའི་འབྲས་བུ་དམིགས་པའི་ཐལ་འགྱུར། ཁྱབ་བྱེད་དང་
འགལ་བའི་རང་བཞིན་དམིགས་པའི་རྟགས་ཡང་དག་འཕེན་པའི་ཁྱབ་བྱ་དམིགས་པའི་
ཐལ་འགྱུར། རང་བཞིན་དང་འགལ་བའི་འབྲས་བུ་དམིགས་པའི་རྟགས་ཡང་དག་འཕེན་
པའི་རྒྱུ་དང་འགལ་བའི་རང་བཞིན་དམིགས་པའི་ཐལ་འགྱུར། ཁྱབ་བྱེད་དང་འགལ་
བའི་འབྲས་བུ་དམིགས་པའི་རྟགས་ཡང་དག་འཕེན་པའི་རྒྱུ་དང་འགལ་བའི་ཁྱབ་བྱ་དམིགས་

པའི་ཐལ་འགྱུར། །རང་བཞིན་དང་འགལ་བའི་ཁྱབ་བྱ་དམིགས་པའི་རྟགས་ཡང་དག་
འཕེན་པའི་ཁྱབ་བྱེད་དང་འགལ་བའི་རང་བཞིན་དམིགས་པའི་ཐལ་འགྱུར། རྒྱུ་དང་
འགལ་བའི་ཁྱབ་བྱ་དམིགས་པའི་རྟགས་ཡང་དག་འཕེན་པའི་ཁྱབ་བྱེད་དང་འགལ་བའི་
འབྲས་བུ་དམིགས་པའི་ཐལ་འགྱུར། རྒྱུ་མ་དམིགས་པའི་རྟགས་ཡང་དག་འཕེན་པའི་
འབྲས་བུ་དམིགས་པའི་ཐལ་འགྱུར། ཁྱབ་བྱེད་མ་དམིགས་པའི་རྟགས་ཡང་དག་འཕེན་
པའི་ཁྱབ་བྱ་དམིགས་པའི་ཐལ་འགྱུར་དང་བརྒྱད་ཡོད་པའི་ཕྱིར། དང་པོ་ནི། མེ་སྟོབས་
ཆེན་པོས་ཁྱབ་པར་ནོན་པའི་ཤར་ཕྱོགས་ཆོས་ཅན། མེ་སྟོབས་ཆེན་པོས་ཁྱབ་པར་ནོན་
པའི་དངོས་པོ་མ་ཡིན་པར་ཐལ། །གྲང་འབྲས་སྤུ་ལོང་བྱེད་རྒྱུན་ཆགས་ཡུན་རིང་དུ་
གནས་པའི་ཕྱིར། ཞེས་པའི་ཐལ་འགྱུར་ལྟ་བུ། དེ་ཆོས་ཅན། དེ་ལྟར་ཡིན་པར་
ཐལ། །ཁྱོད་ཀྱི་ཆོས་ལོག་ཏུ་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་སོང་།
དེའི་རང་བཞིན་ལ་ཚ་རེག་སྟོབས་ཆེན་པོ་སོང༌། དེ་དང་འགལ་བ་ལ་གྲང་རེག་རྒྱུན་
ཆགས་སུ་གནས་པ་སོང༌། དེའི་འབྲས་བུ་ལ་གྲང་འབྲས་སྤུ་ལོང་བྱེད་རྒྱུན་ཆགས་སུ་
གནས་པ་སོང༌། ཁྱོད་གྲང་འབྲས་སྤུ་ལོང་བྱེད་རྒྱུན་ཆགས་ཡུན་རིང་དུ་གནས་པ་རྟགས་
སུ་བཀོད་པའི་ཐལ་འགྱུར་ཡིན་པའི་ཕྱིར། གཉིས་པ་ནི། མེ་སྟོབས་ཆེན་པོས་ཁྱབ་པར་
ནོན་པའི་ཤར་ཕྱོགས་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་
ཡིན་པར་ཐལ། །ཁ་བའི་རེག་པ་རྒྱུན་ཆགས་ཡུན་རིང་དུ་གནས་པའི་ཕྱིར། ཞེས་པའི་
ཐལ་འགྱུར་ལྟ་བུ། དེ་ཆོས་ཅན། དེ་ལྟར་ཡིན་པར་ཐལ། ཁྱོད་ཀྱི་ཆོས་ལོག་ཏུ་མེ་
སྟོབས་ཆེན་པོས་ཁྱབ་པར་ནོན་པའི་དངོས་པོ་སོང་། དེ་དང་འགལ་བར་གྲང་རེག་
སྟོབས་ཆེན་པོ་སོང་། དེའི་ཁྱབ་བྱར་ཁ་བའི་རེག་པ་རྒྱན་ཆགས་པ་སོང༌། ཁྱོད་ཁ་བའི་
རེག་པ་རྒྱུན་ཆགས་ཡུན་རིང་དུ་གནས་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར།
གསུམ་པ་ནི་དུ་བ་དྲག་ཕྱུར་བས་ཁྱབ་པར་ནོན་པའི་ཤར་ཕྱོགས་ཆོས་ཅན། དུ་བ་དྲག་

ཕྱུར་བས་ཁྱབ་པར་ནོན་པའི་དངོས་པོ་མ་ཡིན་པར་ཐལ། །གྲང་རེག་རྒྱུན་ཆགས་ཡུན་།
རིང་དུ་གནས་པའི་ཕྱིར། ཞེས་པའི་ཐལ་འགྱུར་ལྟ་བུ། །བཞི་པ་ནི། དུ་བ་དྲག་ཕྱུར་བས་
ཁྱབ་པར་ནོན་པའི་ཤར་ཕྱོགས་ཆོས་ཅན། དུ་བ་དྲག་ཕྱུར་བས་ཁྱབ་པར་ནོན་པའི་དངོས་
པོ་མ་ཡིན་པར་ཐལ། །ཁ་བའི་རེག་པ་རྒྱུན་ཆགས་ཡུན་རིང་དུ་གནས་པའི་ཕྱིར། ཞེས་
པའི་ཐལ་འགྱུར་ལྟ་བུ། ལྔ་པ་ནི། ཙནྡན་གྱི་མེ་སྟོབས་ཆེན་པོས་ཁྱབ་པར་ནོན་པའི་ཤར་
ཕྱོགས་ཆོས་ཅན། ཙནྡན་གྱི་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་
པར་ཐལ། །གྲང་རེག་སྟོབས་ཆེན་རྒྱུན་ཆགས་ཡུན་རིང་དུ་གནས་པའི་ཕྱིར། ཞེས་པའི་
ཐལ་འགྱུར་ལྟ་བུ། དྲུག་པ་ནི། ཙནྡན་གྱི་མེ་སྟོབས་ཆེན་པོས་ཁྱབ་པར་ནོན་པའི་ཤར་
ཕྱོགས་ཆོས་ཅན། ཙནྡན་གྱི་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་
པར་ཐལ། གྲང་འབྲས་སྤུ་ལོང་བྱེད་རྒྱུན་ཆགས་ཡུན་རིང་དུ་གནས་པའི་ཕྱིར། ཞེས་
པའི་ཐལ་འགྱུར་ལྟ་བུ། བདུན་པ་ནི། མེ་མེད་མཚན་མོའི་རྒྱ་མཚོར་ཆོས་ཅན། མེ་ཡོད་
པར་ཐལ། །དུ་བ་ཡོད་པའི་ཕྱིར། ཞེས་པའི་ཐལ་འགྱུར་ལྟ་བུ། བརྒྱད་པ་ནི། ཤིང་མེད་
ཀྱི་བྲག་རྫོང་ན་ཆོས་ཅན། ཤིང་ཡོད་པར་ཐལ། ཤ་པ་ཡོད་པའི་ཕྱིར། ཞེས་པའི་ཐལ་
འགྱུར་ལྟ་བུའོ། །གཉིས་པ་དེ་དག་ལས་ལོག་པ་བརྒྱད་ཡོད་དེ། འབྲས་བུ་དང་འགལ་
བའི་རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་རྒྱུ་དམིགས་
པའི་ཐལ་འགྱུར། འབྲས་བུ་དང་འགལ་བའི་ཁྱབ་བྱ་དམིགས་པའི་རང་རྒྱུད་འཕེན་པའི
ཁྱབ་བྱེད་དང་འགལ་བའི་རྒྱུ་དམིགས་པའི་ཐལ་འགྱུར། །རང་བཞིན་དང་འགལ་བའི་རྒྱུ་
དམིགས་པའི་རང་རྒྱུད་འཕེན་པའི་འབྲས་བུ་དང་འགལ་བའི་རང་བཞིན་དམིགས་པའི་
ཐལ་འགྱུར། ཁྱབ་བྱེད་དང་འགལ་བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་
དང་འགལ་བའི་ཁྱབ་བྱ་དམིགས་པའི་ཐལ་འགྱུར། འབྲས་བུ་དང་འགལ་བའི་རྒྱུ་དམིགས་
པའི་རང་རྒྱུད་འཕེན་པའི་རྒྱུ་དང་འགལ་བའི་འབྲས་བུ་དམིགས་པའི་ཐལ་འགྱུར། རྒྱུ་

དང་འགལ་བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་དང་འགལ་བའི་འབྲས་
བུ་དམིགས་པའི་ཐལ་འགྱུར། འབྲས་བུ་མ་དམིགས་པའི་རང་རྒྱུད་འཕེན་པའི་རྒྱུ་
དམིགས་པའི་ཐལ་འགྱུར། རང་བཞིན་མ་དམིགས་པའི་རང་རྒྱུད་འཕེན་པའི་ཁྱབ་བྱེད་
དམིགས་པའི་ཐལ་འགྱུར་དང་བརྒྱད་ཡོད་པའི་ཕྱིར། མཚན་གཞི་རིམ་པ་ལྟར། མེ་
སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། མེ་སྟོབས་ཆེན་པོས་
ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་གི་དངོས་རྒྱུའི་ནུས་པ་མཐུ་
ཅན་ཡོད་པའི་ཕྱིར། ཞེས་པའི་ཐལ་འགྱུར་ལྟ་བུ་དང་པོ་དང༌། ཙནྡན་གྱི་མེ་སྟོབས་ཆེན་
པོས་ཁྱབ་པར་ནོན་པའི་ཤར་གྱི་དངོས་པོ་ཅན། ཙནྡན་གྱི་མེ་སྟོབས་ཆེན་པོས་ཁྱབ་པར་
ནོན་པའི་དངོས་པོ་མ་ཡིན་པར་ཐལ། གྲང་རེག་གི་དངོས་རྒྱུའི་ནུས་པ་ཐོགས་མེད་ཡོད་
པའི་ཕྱིར། ཞེས་པའི་ཐལ་འགྱུར་ལྟ་བུ་གཉིས་པ་དང༌། མེ་སྟོབས་ཆེན་པོས་ཁྱབ་པར་
ནོན་པོའི་དངོས་པོའི་དངོས་རྒྱུར་གྱུར་པའི་མེ་སྟོབས་ཆེན་པོས་ཁྱབ་པར་ནོན་པའི་ཤར་
གྱི་དངོས་པོ་ཆོས་ཅན། དེས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་
རྒྱུན་ཆགས་སུ་གནས་པ་ཡོད་པའི་ཕྱིར། ཞེས་པའི་ཐལ་འགྱུར་ལྟ་བུ་གསུམ་པ་དང༌།
ཆོས་ཅན་དང་གསལ་བ་སྔར་བཞིན་ལ། ཁ་བའི་རེག་པ་རྒྱུན་ཆགས་སུ་གནས་པ་ཡོད་
པའི་ཕྱིར། ཞེས་པའི་ཐལ་འགྱུར་ལྟ་བུ་བཞི་པ་དང༌། ཆོས་ཅན་དང་གསལ་བ་སྔར་
བཞིན་ལ། གྲང་རེག་གི་དངོས་རྒྱུའི་ནུས་པ་ཐོགས་མེད་ཡོད་པའི་ཕྱིར། ཞེས་པའི་ཐལ་
འགྱུར་ལྟ་བུ་ལྔ་པ་དང༌། ཆོས་ཅན་དང་གསལ་བ་སྔར་བཞིན་ལ། གྲང་འབྲས་སྤུ་ལོང་
བྱེད་རྒྱུན་ཆགས་སུ་གནས་པ་ཡོད་པའི་ཕྱིར། ཞེས་པའི་ཐལ་འགྱུར་ལྟ་བུ་དྲུག་པ་དང་།
དུ་བས་དབེན་པའི་རྩིག་སྐོར་ན་ཆོས་ཅན། དུ་བ་ཡོད་པར་ཐལ། །དུ་བའི་དངོས་རྒྱུ་ཡོད་
པའི་ཕྱིར། ཞེས་པའི་ཐལ་འགྱུར་ལྟ་བུ་བདུན་པ་དང༌། བུམ་པ་ཚད་མས་མ་དམིགས་
པའི་ས་ཕྱོགས་ཆོས་ཅན། བུམ་པ་ཚད་མས་དམིགས་པར་ཐལ། །བུམ་པ་ཡོད་པའི་

ཕྱིར། ཞེས་པའི་ཐལ་འགྱུར་ལྟ་བུ་བརྒྱད་པའི་མཚན་གཞི་ཡིན་པར་རྭ་སྟོད་བསྡུས་གྲྭར་
གསུངས་སོ། །དེ་དག་ནི་རིགས་རྒྱན་ལས། དེ་དག་ལས་ལྡོག་པ་བརྒྱད་དང་བཅུ་དྲུག་
ཡོད་པ་ཡིན་ནོ། །ཞེས་པའི་དོན་ཡིན་ནོ། །སྡོམ་ནི་བཀོད་ཚོད་བཞི་ལ་ཡང་དག་
བདུན། །ལྟར་སྣང་བདུན་དང་བཅུ་བཞི་ཡོད། །ལྡོག་པ་རང་རིགས་འཕེན་པ་བཞི། །རང་
རིགས་མི་འཕེན་བཅུ་དྲུག་གོ །ཅེས་པའོ། །དེ་འདྲའི་ཐལ་འགྱུར་དང་པོ་དེ་ཆོས་ཅན།
ཁྱོད་ལ་རང་བཞིན་དང་འགལ་བའི་རྒྱུ་དམིགས་པའི་ཐལ་འགྱུར་ཞེས་པའི་རྒྱུ་མཚན་ཡོད་
དེ། ཁྱོད་ཀྱི་ཆོས་ལོག་ཏུ་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་སོང་། དེའི་
རང་བཞིན་ལ་ཚ་ཞིང་སྲེག་པ་སྟོབས་ཆེན་པོས་ཁྱབ་པར་ནོན་པའི་དངོས་པོ་སོང་། དེ་
དང་འགལ་བ་ལ་གྲང་རེག་རྒྱུན་ཆགས་སུ་གནས་པ་སོང༌། དེའི་རྒྱུར་གྲང་རེག་གི་
དངོས་རྒྱུའི་ནུས་པ་མཐུ་ཅན་སོང༌། ཁྱོད་གྲང་རེག་གི་དངོས་རྒྱུའི་ནུས་པ་མཐུ་ཅན་
ཡོད་པ་རྟགས་སུ་བཀོད་པའི་ཐལ་འགྱུར་ཡིན་པས་ན་དེ་ལྟར་དུ་བརྗོད་པའི་ཕྱིར། དེས་
ན། ཐལ་འགྱུར་དེ་སྒྲུབ་བྱེད་ཡང་དག་འཕེན་པའི་ཐལ་འགྱུར་ཡིན་ན། རྟགས་ཚད་མས་
མ་གྲུབ་དགོས་ཏེ། དེ་གྲུབ་ན་དེས་འཕངས་པའི་རང་རྒྱུད་ཀྱི་རྟགས་ཡང་དག་གི་བསྒྲུབ་
བྱ་ཚད་མས་བསལ་བར་འགྱུར་བའི་ཕྱིར། དེ་ཡིན་ན། དེའི་ཁྱབ་པ་ཚད་མས་གྲུབ་
དགོས་ཏེ། དེ་མ་གྲུབ་ན་ངེས་འཕངས་པའི་རང་རྒྱུད་ཀྱི་རྟགས་ཡང་དག་གི་རྗེས་ཁྱབ་
ཚད་མས་མ་གྲུབ་པར་འགྱུར་པའི་ཕྱིར། དེ་ཡིན་ན། དེའི་དམ་བཅའ་ལ་ཚད་མས་
བསལ་བ་འབབ་པ་དགོས་ཏེ། དེ་མི་འབབ་ན་དེས་འཕངས་པའི་རང་རྒྱུད་ཀྱི་རྟགས་ཡང་
དག་གི་ཕྱོགས་ཆོས་ཚད་མས་མ་གྲུབ་པར་གྱུར་བའི་ཕྱིར། །དེ་ལྟར་ཡང་རིགས་རྒྱན་
ལས། དེ་ཡང་རང་རྒྱུད་འཕེན་པའི་ཐལ་འགྱུར་ཡང་དག་ཡིན་ན། རྟགས་ཕ་རོལ་པོས་
ཁས་བླངས་པ་དགོས་ཀྱི་ཚད་མས་མ་གྲུབ་པ་ཞིག་དགོས་ཏེ། རྟགས་ཚད་མས་གྲུབ་ན་
རང་རྒྱུད་ཀྱི་དམ་བཅའ་ལ་ཚད་མས་བསལ་བ་འབབ་པའི་ཕྱིར་རོ། །ཁྱབ་པ་ཚད་མས་

གྲུབ་པ་ཞིག་དགོས་ཏེ། ཁྱབ་པ་ཚད་མས་མ་གྲུབ་ན་རང་རྒྱུད་ཀྱི་ལྡོག་ཁྱབ་མི་གྲུབ་པའི་
ཕྱིར། དམ་བཅའ་ལ་ཚད་མས་བསལ་བ་ཞུགས་པ་ཞིག་དགོས་ཏེ། དེ་ལྟ་མ་ཡིན་ན་རང་
རྒྱུད་ཀྱི་ཕྱོགས་ཆོས་མི་འགྲུབ་པའི་ཕྱིར་རོ། །ཞེས་གསུངས་པའི་ཕྱིར། ཐལ་འགྱུར་
ཡང་དག་ཀྱང་ཡིན། རང་གི་འཕང་བྱར་གྱུར་པའི་ཚུལ་གསུམ་མི་འཕེན་པ་ཡང་ཡིན་
པའི་གཞི་མཐུན་པར་དམིགས་པ། སྒྲུབ་བྱེད་ཡང་དག་མི་འཕེན་པའི་ཐལ་འགྱུར་ཡང་
དག་གི་མཚན་ཉིད། མཚན་གཞི་ནི། སྒྲ་ཆོས་ཅན། མི་རྟག་པ་ཡིན་པར་ཐལ། །བྱས་པ་
ཡིན་པའི་ཕྱིར། ཞེས་པའི་ཐལ་འགྱུར་ལྟ་བུའོ། །དེས་ན། སྒྲུབ་བྱེད་ཡང་དག་འཕེན་
པའི་ཐལ་འགྱུར་ཡང་དག་དང༌། རང་རྒྱུད་འཕེན་པའི་ཐལ་འགྱུར་ཡང་དག་དོན་གཅིག །
སྒྲུབ་བྱེད་ཡང་དག་མི་འཕེན་པའི་ཐལ་འགྱུར་ཡང་དག་དང༌། རང་རྒྱུད་མི་འཕེན་པའི་
ཐལ་འགྱུར་ཡང་དག་དོན་གཅིག་གོ །གཉིས་པ་ཐལ་འགྱུར་ལྟར་སྣང་ནི། རང་གི་འཁོར་
གསུམ་དངོས་འགལ་དུ་སོང་བའི་གང་ཟག་མི་སྲིད་པའི་ཐལ་ངག་ཏུ་དམིགས་པ། ཐལ་
འགྱུར་ལྟར་སྣང་གི་མཚན་ཉིད། དེ་ལ་དབྱེ་ན། ངོ་བོའི་སྒོ་ནས་དབྱེ་བ། རྟགས་གསལ་
གྱི་སྒོ་ནས་དབྱེ་བ། དཔེའི་སྒོ་ནས་དབྱེ་བའོ། །དང་པོ་ལ། འགལ་བའི་ཐལ་འགྱུར། མ་
ངེས་པའི་ཐལ་འགྱུར། མ་གྲུབ་པའི་ཐལ་འགྱུར་ལྟར་སྣང་དང་གསུམ། དང་པོ་ནི། བྱས་
ན་རྟག་པ་ཡིན་པས་ཁྱབ་པ་ཕྱིན་ཅི་ལོག་ཏུ་ཚད་མས་ངེས་པའི་གང་ཟག་ལ་འཕངས་པའི།
སྒྲ་ཆོས་ཅན། རྟག་པ་ཡིན་པར་ཐལ། བྱས་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་
བུ། གཉིས་པ་ནི། གཞལ་བྱ་ཡིན་ན། རྟག་པ་ཡིན་པས་ཁྱབ་པ་ཚད་མས་མ་ངེས་པའི་
གང་ཟག་ལ་འཕངས་པའི། སྒྲ་ཆོས་ཅན། རྟག་པ་ཡིན་པར་ཐལ། གཞལ་བྱ་ཡིན་པའི་
ཕྱིར། ཞེས་པའི་ཐལ་འགྱུར་ལྟ་བུ། གསུམ་པ་ནི། སྒྲ་མིག་ཤེས་ཀྱི་གཟུང་བྱ་མ་ཡིན་
པར་ཁས་བླངས་པའི་གང་ཟག་ལ་འཕངས་པའི། སྒྲ་ཆོས་ཅན། རྟག་པ་ཡིན་པར་ཐལ།
མིག་ཤེས་ཀྱི་གཟུང་བྱ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུའོ། །གཉིས་པ་ལ།

རྟགས་གསལ་ཐ་མི་དད་ཀྱི་ཐལ་འགྱུར། རྟགས་གསལ་དངོས་འགལ་གྱི་ཐལ་འགྱུར།
བསལ་བ་བསྟན་མེད་ཀྱི་ཐལ་འགྱུར་དང་གསུམ། དང་པོ་ནི་། སྒྲ་ཆོས་ཅན། མི་རྟག་པ་
ཡིན་པར་ལཐ། མི་རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ། གཉིས་པ་ནི།
སྒྲ་ཆོས་ཅན། མི་རྟག་པ་ཡིན་པར་ཐལ། མི་རྟག་པ་མ་ཡིན་པའི་ཕྱིར། ཞེས་པའི་ཐལ་
འགྱུར་ལྟ་བུ། གསུམ་པ་ནི། བྱས་ན་མི་རྟག་པས་ཁྱབ་པ་དང་སྒྲ་བྱས་པར་ཁས་
བླངས། །སྒྲ་མི་རྟག་པར་ཁས་བླངས་པའི་གང་ཟག་ལ་འཕངས་པའི། སྒྲ་ཆོས་ཅན། མི་
རྟག་པ་ཡིན་པར་ཐལ། བྱས་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུའོ། །གསུམ་
པ་ལ། རྟགས་མེད་པ་དཔའ་བོ་ལག་རྡུམ་ལྟ་བུའི་ཐལ་འགྱུར། ཁྱབ་པ་མེད་པ་མཚོན་ཆ་
གྲི་འཁྱོག་ལྟ་བུའི་ཐལ་འགྱུར། བསལ་བ་བསྟན་རྒྱུ་མེད་པ་རྨ་བྱ་དུག་འཇོམས་ལྟ་བུའི་
ཐལ་འགྱུར་དང་གསུམ་དུ་ཡོད། དང་པོ་ནི སྒྲ་རྟག་པར་ཁས་མ་བླངས་པའི་གང་ཟག་ལ་
འཕངས་པའི། སྒྲ་ཆོས་ཅན། མ་བྱས་པ་ཡིན་པར་ཐལ། །རྟག་པ་ཡིན་པའི་ཕྱིར། ཞེས་
པའི་ཐལ་འགྱུར་ལྟ་བུ། འདི་ལ་རྟགས་མེད་པ་དཔའ་བོ་ལག་རྡུམ་ལྟ་བུ་ཞེས་བརྗོད་པའི་
རྒྱུ་མཚན་ཡོད་དེ། སྤྱིར་སྒྲ་ཆོས་ཅན། མ་བྱས་པར་ཐལ། །རྟག་པ་ཡིན་པའི་ཕྱིར།
ཞེས་པའི་ཐལ་འགྱུར་དེ་དཔའ་བོ་ལྟ་བུའི་ཐལ་འགྱུར་ཡང་དག་ཡིན་ཡང་། དེ་འདྲའི་
གང་ཟག་གི་སྒྲ་རྟག་པར་ཁས་མ་བླངས་པས་རྟགས་མ་གྲུབ་ཀྱི་ལན་ཐེབས་པས་རྟགས་
མེད་པ་ལག་རྡུམ་ལྟ་བུར་གྱུར་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། གཉིས་པ་ནི།
གཞལ་བྱ་ཡིན་ན། རྟག་པ་ཡིན་པས་ཁྱབ་པ་ཁས་མ་བླངས་པའི་གང་ཟག་ལ་འཕངས་
པའི། སྒྲ་ཆོས་ཅན། རྟག་པ་ཡིན་པར་ཐལ། གཞལ་བྱ་ཡིན་པའི་ཕྱིར། ཞེས་པའི་ཐལ་
འགྱུར་ལྟ་བུ། འདི་ལ་ཁྱབ་པ་མེད་པ་མཚོན་ཆ་གྲི་འཁྱོག་ལྟ་བུ་ཞེས་བརྗོད་པའི་རྒྱུ་
མཚན་ཡོད་དེ། དེ་འདྲའི་གང་ཟག་གིས་གཞལ་བྱ་ཡིན་ན། རྟག་པ་ཡིན་པས་ཁྱབ་པ་
ཁས་མ་བླངས་པས་མཚོན་ཆ་གྲི་འཁྱོག་ཕ་རོལ་པོ་ལ་མི་ཟུག་པ་བཞིན་དུ་དེ་འདྲའི་

གང་ཟག་གིས་ཐལ་འགྱུར་དེ་ལ་ཁྱབ་མེད་ཀྱི་ལན་ཐེབས་པའི་རྒྱུ་མཚན་གྱིས་དེ་ལྟར་དུ་བརྗོད་
པའི་ཕྱིར། གསུམ་པ་ནི། སྒྲ་མི་རྟག་པར་ཁས་བླངས་པའི་གང་ཟག་ལ་འཕངས་པའི།
སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར། ཞེས་པའི་ཐལ་འགྱུར་
ལྟ་བུ། འདི་ལ་བསལ་བ་བསྟན་རྒྱུ་མེད་པ་རྨ་བྱ་དུག་འཇོམ་ལྟ་བུ་ཞེས་བརྗོད་པའི་རྒྱུ་
མཚན་ཡོད་དེ། རང་གི་དམ་བཅའ་ལ་རང་འཕེན་ཡུལ་གྱི་གང་ཟག་གིས་ཁས་བླངས་
དང་ཚད་མས་བསལ་བ་གངཡང་སྟོན་རྒྱུ་མེད་ཅིང་རྨ་བྱས་དུག་འཇོམས་པ་བཞིན་དུ་འདོད་
ལན་ཐེབས་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། གསུམ་པ་དེ་དག་གི་བྱེད་
ལས་བཤད་པ་ནི།
དང་པོ་བསྒྲུབ་བྱའི་དམ་བཅའ་ལ། །ཤེས་བྱེད་རྟགས་སུ་བཀོད་པ་ཡིན།
གཉིས་པ་རྒོལ་བའི་ཕ་རོལ་གྱི། །ཁས་བླངས་རྟགས་སུ་བཀོད་ནས་ཀྱང་། །
མི་འདོད་ཚད་བསལ་ཐལ་བར་འཕངས། །ཚད་བསལ་འདི་ཡི་དབང་བྱས་ནས། །
དེང་སང་བསལ་བ་ཞེས་པར་གྲགས།
ཞེས་པ་སྟེ། དོན་ནི། སྦྱོར་ངག་དང་ཐལ་ངག་གཉིས་ལས། དང་པོ་སྦྱོར་ངག་
བཀོད་པ་ལ་ཆོས་ཅན། རྒྱུ་མཚན་ཡོད་དེ། སྒྲ་མི་རྟག་པར་སྒྲུབ་པའི་རྟགས་ཡང་དག་
འགོད་པ་སྐབས་སུ་བབ་པའི་གང་ཟག་ལ་སྦྱོར་བ་དེའི་བསྒྲུབ་བྱའི་དམ་བཅའ་སྒྲ་མི་རྟག་
པ་ལ་ཚད་མས་ངེས་པ་རྙེད་པའི་ཕྱིར་དུ་ཤེས་བྱེད་བྱས་པ་རྟགས་སུ་བཀོད་པ་ཡིན་པའི་
ཕྱིར། དེ་ལྟར་རྟགས་སུ་བཀོད་པ་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། སྒྲ་
མི་རྟག་པར་སྒྲུབ་པའི་ཕྱི་རྒོལ་ཡང་དག་གི་རྒྱུད་ལ་སྒྲ་རྟག་གམ་མི་རྟག་ཕལ་ཆེར་མི་རྟག་
གོ་སྙམ་པའི་དོན་འགྱུར་གྱི་ཐེ་ཚོམ་བསལ་ནས། སྒྲ་མི་རྟག་པར་རྟོགས་པའི་རྗེས་དཔག་
སྐྱེས་པར་བྱེད་པའི་བྱེད་ལས་ཁྱད་པར་ཅན་དང་ལྡན་པའི་ཕྱིར། དེ་བཞིན་དུ་ཐལ་འགྱུར་
ཡང་དག་རྣམས་ཀྱང་བྱེད་ལས་ཁྱད་པར་ཅན་དང་ལྡན་ཏེ། གཞན་ཚར་གཅོད་པ་དང༌།

རང་འཕེན་ཡུལ་གྱི་རྒོལ་བ་རྗེས་སུ་འཛིན་པའི་བྱེད་ལས་དང་ལྡན་པའི་ཕྱིར་ཏེ། ཕ་རོལ་
པོའི་གྲུབ་མཐའ་ངན་པ་དང་ཁས་བླངས་ངན་པ་བཟློག་པའི་སྒོ་ནས་གཞན་ཚར་གཅོད་པར་
བྱེད་པའི་ཕྱིར། གཉིས་པ་ཐལ་ངག་བཀོད་པ་ལ་ཆོས་ཅན། རྒྱུ་མཚན་ཡོད་དེ། བྱས་
རྟགས་ཀྱི་སྒྲ་མི་རྟག་པར་སྒྲུབ་པའི་སྒྲུབ་བྱེད་ཡང་དག་འཕེན་པའི་ཐལ་འགྱུར་འཕེན་
པ་སྐབས་སུ་བབ་པའི་ཕྱི་རྒོལ་ཡང་དག་ལ་སྒྲ་རྟག་པར་འདོད་པའི་ལོག་རྟོག་གཞོམ་པའི་
ཕྱིར་དུ་རྒོལ་བའི་ཕ་རོལ་གྱི་ཁས་བླངས་སྒྲ་རྟག་པ་རྟགས་སུ་བཀོད་ནས་ཀྱང༌། སྒྲ་མ་
བྱས་པར་མི་འདོད་ཀྱང་སྒྲ་མ་བྱས་པར་ཚད་མས་བསལ་བ་ཐལ་བར་འཕངས་པ་ཡིན་པའི་
ཕྱིར་དང༌། སྒྲ་མ་བྱས་པ་ཚད་མས་བསལ་བ་འདི་ཡི་དབང་དུ་བྱས་ནས་དེང་སང་ཚད་
མས་བསལ་བ་ཞེས་པ་ཚད་མས་མ་གྲུབ་པའི་དོན་དུ་མཁས་པ་རྣམས་ལ་ལེགས་པར་གྲགས་
པ་ཡིན་པའི་ཕྱིར། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར། ཞེས་པའི་
ཐལ་འགྱུར་ཆོས་ཅན། ཁྱོད་རང་འཕེན་ཡུལ་གྱི་གང་ཟག་རྗེས་སུ་འཛིན་པའི་བྱེད་ལས་
དང་ལྡན་པ་ཡིན་ཏེ། རང་ཉིད་ཐལ་འགྱུར་ཡང་དག་ཏུ་འཕེན་ཡུལ་གྱི་གང་ཟག་གི་རྒྱུད་
ཀྱི་སྒྲ་རྟག་པར་མཐའ་གཅིག་ཏུ་འཛིན་པའི་ལོག་རྟོག་ཀུན་བརྟགས་མངོན་གྱུར་བ་དངོས་
སུ་དཔལ་བཞོམས་ནས་སྒྲ་རྟག་གམ་མི་རྟག་ཕལ་ཆེར་མི་རྟག་ལས་ཆེ་སྙམ་པའི་དོན་འགྱུར་
གྱི་ཐེ་ཚོམ་དྲངས་ཏེ། སྒྲ་མི་རྟག་པར་རྟོགས་པའི་རྟགས་ཅན་རྗེས་དཔག་དངོས་སུ་སྐྱེ་
བའི་རྒྱུད་སྣོད་རུང་དུ་བྱེད་པའི་བྱེད་ལས་དང་ལྡན་པའི་ཕྱིར། ཁ་ཅིག་ན་རེ། ཐལ་
འགྱུར་ཡིན་ན། ཐལ་ངག་ཏུ་དམིགས་པ་ཡིན་པས་ཁྱབ་པར་ཐལ། དེ་དེའི་མཚན་ཉིད་
ཡིན་པའི་ཕྱིར། འདོད་ན། ལྗོན་ཤིང་རླུང་གིས་བསྐུལ་བ་ལས་བྱུང་བའི་སྒྲ་ཆོས་ཅན།
མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ཆོས་ཅན།
དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། ཐལ་འགྱུར་ཡང་དག་ཡིན་པའི་

འདོད་ན། དེ་ཆོས་ཅན། ཐལ་ངག་ཏུ་དམིགས་པ་མ་ཡིན་པར་ཐལ། ཐལ་ངག་མ་ཡིན་
པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ངག་མ་ཡིན་པའི་
ཕྱིར། འགའ་ཞིག་འདིར་མ་ཁྱབ་ཟེར། མ་གྲུབ་ན། དེ་ཆོས་ཅན། ངག་མ་ཡིན་པར་
ཐལ། སྐྱེས་བུའི་བྱེད་པ་ལྕེ་བཀན་ལས་བྱུང་བ་མ་ཡིན་པའི་ཕྱིར་ཏེ། སྐྱེས་བུས་འབད་
རྩོལ་བྱས་པ་ལས་བྱུང་བ་མ་ཡིན་པའི་ཕྱིར་ཏེ། རྩོལ་བྱུང་མ་ཡིན་པའི་ཕྱིར་ཏེ། ཟིན་
པའི་འབྱུང་བ་ལས་གྱུར་པའི་སྒྲ་མ་ཡིན་པའི་ཕྱིར་ཏེ། མ་ཟིན་པའི་འབྱུང་བ་ལས་གྱུར་
པའི་སྒྲ་ཡིན་པའི་ཕྱིར་ཏེ། ལྗོན་ཤིང་རླུང་གིས་བསྐུལ་བ་ལས་བྱུང་བའི་སྒྲ་ཡིན་པའི་
ཕྱིར་ཏེ། ལྗོན་ཤིང་རླུང་གིས་བསྐུལ་བ་ལས་བྱུང་བའི་ཐལ་འགྱུར་ཡིན་པའི་ཕྱིར་ཏེ།
ལྗོན་ཤིང་རླུང་གིས་བསྐུལ་བ་ལས་བྱུང་བའི་དེ་འདྲའི་ཐལ་འགྱུར་ཡོད་པའི་ཕྱིར་ཏེ། ལྗོན་
ཤིང་རླུང་གིས་བསྐུལ་བ་ལས་བྱུང་བའི་འདུས་བྱས་ཐམས་ཅད་མི་རྟག་པ་ཞེས་པའི་སྒྲ་ཡོད་
པའི་ཕྱིར་ཏེ། སྤྱོད་འཇུག་ལས། ལུས་ཅན་ཀུན་གྱི་བྱ་དང་ནི། །ཤིང་དང་འོད་ཟེར་
ཐམས་ཅད་དང༌། །ནམ་མཁའ་ལས་ཀྱང་ཆོས་ཀྱི་སྒྲ། །རྒྱུན་མི་ཆད་པ་ཐོས་པར་
ཤོག །ཅེས་གསུངས་པའི་ཕྱིར། གོང་གི་མ་ཁྱབ་མཚམས་ལ། ཁོ་ན་རེ། ངག་མ་ཡིན་
ན། ཐལ་ངག་མ་ཡིན་པས་ཁྱབ་པའི་ཕྱིར་ཏེ། ངག་མ་ཡིན་ན། ཐལ་འགྱུར་མ་ཡིན་པས་
ཁྱབ་པའི་ཕྱིར་ཏེ། རིགས་རྒྱན་ལས། ངག་མ་ཡིན་ན་ཐལ་འགྱུར་དུ་མི་རུང་བས། ཞེས་
གསུངས་པའི་ཕྱིར་ཟེར། ཁ་ཅིག་ན་རེ། རྟགས་དང་ཁྱབ་པ་ཕ་རོལ་པོའི་བློ་ངོར་གྲུབ་
ཅིང་། དམ་བཅའ་ལ་བསལ་བ་འབབ་པའི་རྟགས་སྟོན་པའི་ངག །ཐལ་འགྱུར་ཡང་དག་
གི་མཚན་ཉིད་ཡིན་པར་ཐལ། རིགས་རྒྱན་ལས། ཐལ་འགྱུར་གྱི་མཚན་ཉིད། རྟགས་
དང་ཁྱབ་པ་ཕ་རོལ་པོའི་བློ་ངོར་གྲུབ་ཅིང་། །དམ་བཅའ་ལ་བསལ་བ་འབབ་པའི་རྟགས་
སྟོན་པའི་ངག །ཅེས་གསུངས་པའི་ཕྱིར། ཟེར་ན་མ་ཁྱབ། འདོད་ན། ཐལ་འགྱུར་ཡང་
དག་ཡིན་ན། མཚན་ཉིད་དེ་ཡིན་དགོས་པར་ཐལ། །དེ་དེའི་མཚན་ཉིད་ཡིན་པའི་ཕྱིར།

འདོད་ན། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར། ཞེས་པའི་ཐལ་
འགྱུར་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་
ཅན། ཁྱོད་ཀྱི་རྟགས་དང་ཁྱབ་པ་ཕ་རོལ་པོའི་བློ་ངོར་གྲུབ་པར་ཐལ། །འདོད་པའི་ཕྱིར།
འདོད་ན། ཁྱོད་ཀྱི་རྟགས་ཕ་རོལ་པོའི་བློ་ངོར་གྲུབ་པར་ཐལ། །འདོད་པའི་ཕྱིར། འདོད་
ན། ཕ་རོལ་པོའི་བློ་ངོར་སྒྲ་རྟག་པ་ཡིན་པར་ཐལ། །འདོད་པའི་ཕྱིར།འདོད་མི་ནུས་ཏེ།
ཕ་རོལ་པོའི་བློ་ངོར་སྒྲ་མི་རྟག་པ་ཡིན་པའི་ཕྱིར་ཏེ། ཕ་རོལ་པོའི་བློ་ངོར་སྒྲ་མི་རྟག་པ་
གྲུབ་པའི་ཕྱིར་ཏེ། སྒྲ་ཆོས་ཅན། བདག་མེད་ཡིན་པར་ཐལ། །མི་རྟག་པ་ཡིན་པའི་ཕྱིར།
ཞེས་པའི་ཐལ་འགྱུར་གྱི་རྟགས་ཕ་རོལ་པོའི་བློ་ངོར་གྲུབ་པའི་ཕྱིར། མ་གྲུབ་ན། སྒྲ་
ཆོས་ཅན། བདག་མེད་ཡིན་པར་ཐལ། །མི་རྟག་པ་ཡིན་པའི་ཕྱིར། ཞེས་པའི་ཐལ་
འགྱུར་ཆོས་ཅན། ཁྱོད་ཀྱི་རྟགས་ཕ་རོལ་པོའི་བློ་ངོར་གྲུབ་པར་ཐལ། །ཁྱོད་ཀྱི་རྟགས་
དང་ཁྱབ་པ་ཕ་རོལ་པའི་བློ་ངོར་གྲུབ་པའི་ཕྱིར་ཏེ། རྟགས་དང་ཁྱབ་པ་ཕ་རོལ་པོའི་བློ་
ངོར་གྲུབ་ཅིང་དམ་བཅའ་ལ་བསལ་བ་འབབ་པའི་རྟགས་སྟོན་པའི་ངག་ཡིན་པའི་ཕྱིར་ཏེ།
ཐལ་འགྱུར་ཡང་དག་ཡིན་པའི་ཕྱིར་ཏེ། སྒྲུབ་བྱེད་ཡང་དག་མི་འཕེན་པའི་ཐལ་འགྱུར་
ཡང་དག་ཡིན་པའི་ཕྱིར། ཁ་ཅིག །སྒྲ་ཆོས་ཅན། མི་རྟག་པ་ཡིན་པར་ཐལ། །བྱས་པ་
ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཀྱི་དམ་བཅའ་ལ་བསལ་བ་འབབ་
པར་ཐལ། །ཁྱོད་དམ་བཅའ་ལ་བསལ་བ་འབབ་པའི་རྟགས་སྟོན་པའི་ངག་ཡིན་པའི་ཕྱིར་
ཏེ། མཚན་ཉིད་དེ་ཡིན་པའི་ཕྱིར་ཏེ། ཐལ་འགྱུར་ཡང་དག་ཡིན་པའི་ཕྱིར་ཏེ། སྒྲུབ་བྱེད་
ཡང་དག་མི་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། འདོད་ན། དེ་འདྲའི་ཐལ་
འགྱུར་ཆོས་ཅན། ཁྱོད་ཀྱི་དམ་བཅའ་ལ་བསལ་བ་མི་འབབ་པར་ཐལ། །ཁྱོད་ཀྱི་དམ་
བཅའ་ལ་ཁས་བླངས་ཀྱིས་བསལ་བ་མི་འབབ་པ་གང་ཞིག །ཚད་མས་བསལ་བ་མི་
འབབ་པའི་ཕྱིར། དང་པོ་གྲུབ་སྟེ། ཁྱོད་ཀྱི་དམ་བཅའ་ཁས་བླངས་ཀྱིས་གྲུབ་པའི་ཕྱིར་

ཏེ། སྒྲ་མི་རྟག་པ་ཁས་བླངས་ཀྱིས་གྲུབ་པའི་ཕྱིར། གཉིས་པ་གྲུབ་སྟེ། ཁྱོད་ཀྱི་དམ་
བཅའ་ཚད་མས་གྲུབ་པའི་ཕྱིར་ཏེ། སྒྲ་མི་རྟག་པར་ཚད་མས་གྲུབ་པའི་ཕྱིར་ཏེ། སྒྲ་མི་
རྟག་པ་ཡིན་པའི་ཕྱིར་ཟེར། དེ་ལ་ཁ་ཅིག་ན་རེ། སྒྲ་ཆོས་ཅན། མི་རྟག་པ་ཡིན་པར་
ཐལ། །བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། བསལ་བ་བསྟན་མེད་ཀྱི་
ཐལ་འགྱུར་ཡིན་པར་ཐལ། །ཐལ་འགྱུར་ཡིན་པ་གང་ཞིག །ཁྱོད་ཀྱི་དམ་བཅའ་ལ་ཁས་
བླངས་ཀྱིས་བསལ་བ་མི་འབབ། དེ་ལ་ཚད་མས་བསལ་བ་ཡང་མི་འབབ་པའི་ཕྱིར།
རྟགས་གཉིས་ཀ་ཁས། འདོད་ན། དེ་འདྲའི་ཐལ་འགྱུར་ཆོས་ཅན། ཐལ་འགྱུར་ལྟར་སྣང་
ཡིན་པར་ཐལ། བསལ་བ་བསྟན་མེད་ཀྱི་ཐལ་འགྱུར་ཡིན་པའི་ཕྱིར། འདོད་མི་ནུས་ཏེ།
ཐལ་འགྱུར་ཡང་དག་ཡིན་པའི་ཕྱིར་ཟེར། ཁ་ཅིག་ན་རེ། ལན་གྱིས་ཟློག་པར་མི་ནུས་
པའི་ཐལ་ངག །ཐལ་འགྱུར་ཡང་དག་གི་མཚན་ཉིད་ཡིན་པར་ཐལ། །ཚད་མ་སྡེ་བདུན་
ཡིད་ཀྱི་མུན་སེལ་ལས། དང་པོའི་མཚན་ཉིད། སྐབས་སུ་འབབ་པའི་ལན་གྱིས་ཟློག་
པར་མི་ནུས་པའི་ཐལ་ངག །ཅེས་གསུངས་པའི་ཕྱིར། ཟེར་ན་མ་ཁྱབ། འདོད་ན། ཐལ་
འགྱུར་ཡང་དག་ཡིན་ན། ལན་གྱིས་ཟློག་པར་མི་ནུས་པའི་ཐལ་ངག་ཡིན་པས་ཁྱབ་པར་
ཐལ། །དེ་དེའི་མཚན་ཉིད་ཡིན་པའི་ཕྱིར། འདོད་ན། སྒྲ་ཆོས་ཅན། མ་བྱས་པར་
ཐལ། །རྟག་པ་ཡིན་པའི་ཕྱིར། ཞེས་པའི་ཐལ་འགྱུར་ཆོས་ཅན། དེར་ཐལ། ཁྱབ་པ་
ཁས། འདོད་མི་ནུས་ཏེ། ལན་གྱིས་ཟློག་པར་ནུས་པའི་ཐལ་ངག་ཡིན་པའི་ཕྱིར་ཏེ།
རྟགས་མ་གྲུབ་ཀྱི་ལན་ཐེབས་པའི་ཐལ་འགྱུར་ཡིན་པའི་ཕྱིར་ཏེ། རྟགས་ཚད་མས་མ་
གྲུབ་པའི་ཐལ་འགྱུར་ཡིན་པའི་ཕྱིར་ཏེ། རྟགས་ཚད་མས་མ་གྲུབ། ཁྱབ་པ་ཚད་མས་
གྲུབ། དམ་བཅའ་ལ་ཚད་མས་བསལ་བ་འབབ་པའི་ཐལ་འགྱུར་ཡིན་པའི་ཕྱིར་ཏེ། རྟགས་
གསལ་གཉིས་ཚད་མས་བསལ་ཞིང་ཁྱབ་པ་ཚད་མས་གྲུབ་པའི་ཐལ་འགྱུར་ཡིན་པའི་ཕྱིར་
ཏེ། སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། ཁྱབ་སྟེ།

ཀ་ལ་རབ་ཏུ་གྲུབ་པ་ལ་སུན་འབྱིན་པ་ཡིན་གྱི། གང་ཡང་རུང་བ་དང་ཐེ་ཚོམ་ཟ་བ་ལ་ནི་
མ་ཡིན་ཏེ་ཡང་གྲུབ་པར་བྱེད་པ་ལ་ལྟོས་དགོས་པའི་ཕྱིར། ཞེས་གསུངས་པའི་ཕྱིར།
བཞི་པ་རྟགས་གསལ་ངོས་བཟུང་བའི་ཚུལ་ནི།
འདི་ལྟའི་འགོད་ཚུལ་གཉིས་ཀ་ཡང༌། །ཡོངས་གྲགས་རྟགས་གསལ་ཞེས་འབོད་པ། །
དེས་ན་ལག་ཏུ་བླང་བྱ་ནི། །རྟགས་ལ་མ་སྦྱར་གསལ་བར་ཡང་། །
དངོས་ཁྱབ་ཉིད་དང་ལྡོག་སྟེ་འབུད། །ཆོས་ཅན་གྲུབ་པའི་རྗེས་མི་འབྲངས། །
བཀོད་ཚེ་རྟགས་གསལ་རྗེས་སུ་འབྲངས། །རྟགས་ལ་སྦྱར་བ་ཡང་ཡོད་དེ། །
ཆོས་ལ་ཤེས་བྱས་ཁྱབ་ཅེས་བཞིན། །འདི་ལ་ལ་ཁྱབ་གོ་བ་ཚང༌། །
གཞན་དུ་འཐད་པ་མིན་པར་གོ །འོན་ཀྱང་བྱེད་མཁན་ཤིན་ཏུ་མང་
ཞེས་པ་སྟེ། དོན་ནི། འདི་ལྟ་བུའི་ཐལ་འགྱུར་དང་རྟགས་སྦྱོར་གཉིས་ཀྱི་
རྟགས་གསལ་འགོད་ཚུལ་གཉིས་ཀ་ལ་ཡང་ཡོངས་གྲགས་ཀྱི་རྟགས་གསལ་ཞེས་འབོད་
པ་བཀོད་ཚོད་ཀྱི་རྟགས་གསལ་གཉིས་ལ་བྱེད་དགོས་ལ། །དེ་ཡང་བཀོད་སོང་གི་
རྟགས་གསལ་ངོས་བཟུང་བ་ལ། །སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་
པའི་ཕྱིར། ཞེས་པའི་ཐལ་འགྱུར་ལྟ་བུ་ལ་མཚོན་ན། རྟག་པ་དེ་དེ་འདྲའི་ཐལ་འགྱུར་གྱི་
བཀོད་ཚོད་ཀྱི་རྟགས་ཡིན་ཀྱང་དེའི་རྟགས་མ་ཡིན། མ་བྱས་པ་དེ་དེ་འདྲའི་ཐལ་འགྱུར་
གྱི་ཐལ་ཆོས་དང་བཀོད་ཚོད་ཀྱི་གསལ་བ་གཉིས་ཀ་ཡིན་ཀྱང་དེའི་གསལ་བ་མ་ཡིན། སྒྲ་
རྟག་པ་དེ་དེའི་རྟགས་དང་སོང་ཚོད་ཀྱི་རྟགས་གཉིས་ཀ་ཡིན། སྒྲ་དང་མ་བྱས་པའི་
ཚོགས་དོན་དང་སྒྲ་མ་བྱས་པ་དེ་དེའི་གསལ་བ་དང་སོང་ཚོད་ཀྱི་གསལ་བ་གཉིས་ཀ་ཡིན་
ཏེ། ཐལ་འགྱུར་གྱི་སྐབས་འདིར་བཀོད་ཚོད་དང་སོང་ཚོད་གཉིས་ཀྱི་ནང་ནས་སོང་
ཚོད་གཙོ་ཆེ་བ་ཡིན་པའི་ཕྱིར་རོ། །རྣམ་མཁྱེན་བྱས་པ་དེ། རྣམ་མཁྱེན་ཆོས་ཅན། མི་
རྟག་པ་ཡིན་པར་ཐལ། །བྱས་པ་ཡིན་པའི་ཕྱིར། ཞེས་པའི་ཐལ་འགྱུར་གྱི་རྟགས་སུ་

ངོས་འཛིན་པའམ། རྣམ་མཁྱེན་དང་བྱས་པའི་ཚོགས་དོན་དེ་དེའི་རྟགས་སུ་ངོས་འཛིན་
པ་སོགས་དུ་མ་ཞིག་ལ་རིགས་འགྲེ་ཤེས་པར་བྱའོ། །དེས་ན་ལག་ཏུ་བླངས་བར་བྱ་བའི་
ཚུལ་ནི། དེ་ལྟར་ལག་ཏུ་ལེན་པའི་ཚེ་རྟགས་ལ་མ་སྦྱར་བ་གསལ་བ་རྐྱང་པ་ཅན་གྱི་ཐལ་
འགྱུར་དང༌། ཡང་སྒྲས་གསལ་བ་མ་སྦྱར་བའི་རྟགས་རྐྱང་པ་ཅན་གྱི་ཐལ་འགྱུར་དང་།
རྟགས་རྐྱང་པ་ཅན་གྱི་རྟགས་སྦྱོར་རྣམས་ལ་དངོས་ཁྱབ་ཉིད་དང་ལྡོག་ཁྱབ་སྟེ་རྗེས་ཁྱབ་
དང་ལྡོག་ཁྱབ་གཉིས་གྲུབ་པར་འབུད་རིགས་ཏེ་མི་གྲུབ་པའི་ཕྱིར། དཔེར་ན། མི་རྟག་
ཞེས་པ་ལྟ་བུ་གསལ་བ་རྐྱང་པ་ཅན་གྱི་ཐལ་འགྱུར་དང༌། བྱས་པ་ཡིན་པར་ཐལ།
ཡིན་པའི་ཕྱིར། ཞེས་པ་ལྟ་བུ་རྟགས་རྐྱང་པ་ཅན་གྱི་ཐལ་འགྱུར། དངོས་པོ་ཡིན་པའི་
ཕྱིར། ཞེས་པ་རྟགས་རྐྱང་པ་ཅན་གྱི་སྦྱོར་བ་གཉིས་ཀྱི་རྗེས་ཁྱབ་དང་ལྡོག་ཁྱབ་མི་གྲུབ་
པའི་ཕྱིར་ཏེ། ཁྱབ་པ་གྲུབ་པ་ལ་རྟགས་གསལ་གཉིས་ཀ་དགོས་པའི་ཕྱིར། ཐལ་འགྱུར་
དེའི་ཁྱབ་པ་གྲུབ་པ་ཐལ་འགྱུར་དེའི་རྩོད་གཞི་ཆོས་ཅན་གྲུབ་པའི་རྗེས་སུ་མི་འབྲངས་ཏེ་
དེའི་རྗེས་སུ་འབྲངས་མི་དགོས་པའི་ཕྱིར་ཏེ། དཔེར་ན། མི་རྟག་པ་ཡིན་པར་
ཐལ། །བྱས་པ་ཡིན་པའི་ཕྱིར། ཞེས་པའི་ཐལ་འགྱུར་གྱི་ཆོས་ཅན་ཚད་མས་མ་གྲུབ་
ཀྱང་ཁྱབ་པ་ཚད་མས་གྲུབ་པ་བཞིན་ཡིན་པའི་ཕྱིར། དེ་ལྟར་ན་ཐལ་འགྱུར་བཀོད་པའི་
ཚེ་ཐལ་འགྱུར་དེའི་ཁྱབ་པ་གྲུབ་པ་ཐལ་འགྱུར་དེའི་བཀོད་ཚོད་ཀྱི་རྟགས་གསལ་གྱི་རྗེས་
སུ་འབྲངས་དགོས་ཏེ། རྟགས་དེ་ཡིན་ན་གསལ་བ་དེ། ཡིན་པས་ཁྱབ་པ་རྗེས་ཁྱབ་དང༌།
ཞེས་སོགས་སྔར་རྗེས་སུ་འགྲོ་ལྡོག་གི་སྐབས་སུ་བཤད་པའི་ཁྱབ་པ་རྣམས་བཀོད་ཚོད་
ཀྱི་རྟགས་གསལ་ལ་དགོངས་ནས་གསུངས་པའི་ཕྱིར་རོ། །ཁྱབ་པ་རྟགས་ལ་སྦྱར་བའི་
ཐལ་འགྱུར་ཡང་ཡོད་དེ། ཆོས་ལ་ཤེས་བྱས་ཁྱབ་པའི་ཕྱིར་ཞེས་པའི་ཐལ་འགྱུར་ལྟ་བུ་
དེ་བཞིན་ཡིན་པའི་ཕྱིར། དེས་ན་ཆོས་ལ་ཤེས་བྱས་ཁྱབ་པའི་ཕྱིར་ཞེས་པའི་ཐལ་
འགྱུར་གྱི་ཁྱབ་པ་འདི་ལ་ལ་ཁྱབ་གྱི་གོ་བ་ཚང་ཞིང༌། གཞན་དུ་ཐལ་འགྱུར་གྱི་ཁྱབ་པ་

གང་ཡིན་ལ་ལ་ཁྱབ་ཀྱི་གོ་བ་ཚང་བ་འཐད་པ་མིན་པར་གོ་བའི་ཕྱིར། འོན་ཀྱང་དེང་
སྐབས་དེའི་ཐ་སྙད་བྱེད་མཁན་ཤིན་ཏུ་མང་བ་ཡོད་པར་མངོན་ནོ། །ཁོ་ན་རེ། སྒྲ་ཆོས་
ཅན། མ་བྱས་པར་ཐལ། རྟག་པ་ཡིན་པའི་ཕྱིར། ཞེས་པའི་ཐལ་འགྱུར་གྱི་རྟགས་གྲུབ་
པར་ཐལ། རྟག་པ་དེ་དེ་འདྲའི་ཐལ་འགྱུར་གྱི་རྟགས་ཡིན་པའི་ཕྱིར། མ་གྲུབ་ན། རྟག་པ་
ཆོས་ཅན། དེ་འདྲའི་ཐལ་འགྱུར་གྱི་རྟགས་ཡིན་པར་ཐལ། །དེ་འདྲའི་ཐལ་འགྱུར་གྱི་
རྟགས་སུ་བཀོད་པ་ཡིན་པའི་ཕྱིར། ཟེར་ན་མ་ཁྱབ། ཁྱབ་སྟེ། ཐལ་འགྱུར་དེའི་རྟགས་
སུ་བཀོད་པ་ཐལ་འགྱུར་དེའི་རྟགས་ཀྱི་མཚན་ཉིད་ཡིན་པའི་ཕྱིར་ཏེ། རྟགས་སུ་བཀོད་
པ་རྟགས་ཀྱི་མཚན་ཉིད་ཡིན་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། དེ་འདྲའི་ཐལ་
འགྱུར་གྱི་རྟགས་གྲུབ་པར་ཐལ། །དེ་འདྲའི་ཐལ་འགྱུར་གྱི་རྟགས་ཡོད་པའི་ཕྱིར། མ་
གྲུབ་ན། དེར་ཐལ། །སྒྲ་རྟག་པ་དེ་དེ་འདྲའི་ཐལ་འགྱུར་གྱི་རྟགས་ཡིན་པའི་ཕྱིར། ཟེར་
ན་མ་ཁྱབ། རྟགས་གྲུབ་སྟེ། སྒྲ་རྟག་པ་དེ་དེ་འདྲའི་ཐལ་འགྱུར་གྱི་སོང་ཚོད་ཀྱི་རྟགས་
ཡིན་པའི་ཕྱིར་ཏེ། རྟག་པ་དེ་དེ་འདྲའི་ཐལ་འགྱུར་གྱི་བཀོད་ཚོད་ཀྱི་རྟགས་ཡིན་པའི་
ཕྱིར་ཏེ། དེ་འདྲའི་ཐལ་འགྱུར་གྱི་བཀོད་ཚོད་གྱི་རྟགས་ཡོད་པའི་ཕྱིར་ཏེ། རྟག་པ་ཡོད་
པའི་ཕྱིར། ཁོ་ན་རེ། རྟག་པ་དེ་དེ་འདྲའི་ཐལ་འགྱུར་གྱི་བཀོད་ཚོད་ཀྱི་རྟགས་མ་ཡིན་
པར་ཐལ། །རྟག་པ་དེ་དེ་འདྲའི་ཐལ་འགྱུར་གྱི་སོང་ཚོད་ཀྱི་རྟགས་ཡིན་པའི་ཕྱིར། མ་
གྲུབ་ན། དེར་ཐལ། རྟག་པ་དེ་དེ་འདྲའི་ཐལ་འགྱུར་གྱི་རྟགས་ཡིན་པའི་ཕྱིར་ཏེ། མ་
བྱས་པ་དེ་དེ་འདྲའི་ཐལ་འགྱུར་གྱི་གསལ་བ་ཡིན་པའི་ཕྱིར། མ་གྲུབ་ན། དེར་ཐལ། མི་
རྟག་པ་དེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་པའི་རྟགས་སྦྱོར་གྱི་དངོས་
ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། མི་
རྟག་པ་དེ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་སུ་གཟུང་
བྱ་ཡིན་པའི་ཕྱིར། མ་གྲུབ་ན། དེར་ཐལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་

དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡོད་པའི་ཕྱིར་ཏེ། བྱས་པ་དེ་སྒྲ་མི་རྟག་པར་
སྒྲུབ་པའི་རྟགས་ཡང་དག་ཡིན་པའི་ཕྱིར། ཁ་ཅིག་ན་རེ། དེ་འདྲའི་ཐལ་འགྱུར་གྱི་
གསལ་བ་གྲུབ་པར་ཐལ། དེ་འདྲའི་ཐལ་འགྱུར་གྱི་གསལ་བ་ཡོད་པའི་ཕྱིར་ཏེ། དེ་
འདྲའི་ཐལ་འགྱུར་གྱི་གསལ་བ་དང་ཡོད་པའི་གཞི་མཐུན་ཡོད་པའི་ཕྱིར་ཏེ། མ་བྱས་པ་
དེ་དེ་འདྲའི་གཞི་མཐུན་ཡིན་པའི་ཕྱིར། མ་གྲུབ་ན། མ་བྱས་པ་ཆོས་ཅན། དེར་
ཐལ། །དེ་འདྲའི་ཐལ་འགྱུར་གྱི་གསལ་བ་ཡིན་པ་གང་ཞིག །ཡོད་པ་ཡིན་པའི་ཕྱིར།
ཕྱི་མ་སླ། དང་པོ་མ་གྲུབ་ན། མ་བྱས་པ་ཆོས་ཅན། དེ་འདྲའི་ཐལ་འགྱུར་གྱི་གསལ་བ་
ཡིན་པར་ཐལ། རྟག་ན་མ་བྱས་པས་ཁྱབ་པ་དེ་དེ་འདྲའི་ཐལ་འགྱུར་གྱི་རྗེས་ཁྱབ་ཡིན་པ་
གང་ཞིག །དེའི་རྗེས་ཁྱབ་སློང་བའི་ཚེ་རྟགས་དེ་ཡིན་ན་གསལ་བ་དེ་ཡིན་པས་ཁྱབ་པ་
སློང་དགོས་པའི་ཕྱིར། ཟེར་ན་མ་ཁྱབ། ཁ་ཅིག་ན་རེ། རྟགས་རྐྱང་པ་ཅན་གྱི་ཐལ་
འགྱུར་མེད་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་དེ་རྟགས་རྐྱང་པ་
ཅན་གྱི་ཐལ་འགྱུར་མ་ཡིན་པའི་ཕྱིར་ཏེ། དེ་ཐལ་འགྱུར་མ་ཡིན་པའི་ཕྱིར་ཏེ། དེ་ཐལ་
ངག་ཏུ་དམིགས་པ་མ་ཡིན་པའི་ཕྱིར་ཏེ། དེ་ཐལ་ཞེས་པའི་ཚིག་དང་ལྡན་པ་མ་ཡིན་པའི་
ཕྱིར། ཟེར་ན་མ་ཁྱབ། རྟགས་གྲུབ་སྟེ། དེ་ལ་བྱས་པ་ཡིན་པའི་ཕྱིར་ཞེས་པ་ཙམ་མ་
གཏོགས་ཐལ་ཞེས་པའི་ཚིག་མེད་པའི་ཕྱིར་ཏེ། དེ་རྟགས་ཙམ་བཀོད་པའི་ཐལ་འགྱུར་
ཡིན་པའི་ཕྱིར་ཏེ། དེ་རྟགས་རྐྱང་པ་ཅན་གྱི་ཐལ་འགྱུར་ཡིན་པའི་ཕྱིར། ཁྱབ་སྟེ། དེ་
གཉིས་དོན་གཅིག་ཡིན་པའི་ཕྱིར། ཁ་ཅིག་ན་རེ། ཐལ་འགྱུར་དང་སུན་འབྱིན་དང་ཀླན་
ཀ་གསུམ་དོན་གཅིག་ཡིན་པར་ཐལ། །ཚད་མ་ཡིད་ཀྱི་མུན་སེལ་ལས། སུན་འབྱིན་
དང་ཐལ་འགྱུར་ནི་དོན་གཅིག་པ་ཡིན་པས། ཞེས་གསུངས་པའི་ཕྱིར། འདོད་ན། སུན་
འབྱིན་ཡིན་ན། ཐལ་འགྱུར་ཡིན་དགོས་པར་ཐལ། །འདོད་པའི་ཕྱིར། འདོད་ན། སྔ་
རྒོལ་གྱིས་སྒྲ་ཆོས་ཅན། མི་རྟག་པ་ཡིན་པར་ཐལ། །བྱས་པ་ཡིན་པའི་ཕྱིར་ཞེས་པའི་

ཐལ་འགྱུར་བཀོད་པ་ལ། །ཕྱི་རྒོལ་གྱིས་རྟགས་མ་གྲུབ་ཅེས་ལན་བཏབ་པ་དེ་ཆོས་ཅན།
ཐལ་འགྱུར་ཡིན་པར་ཐལ། སུན་འབྱིན་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ།
སྔ་རྒོལ་གྱིས་དེ་འདྲའི་ཐལ་འགྱུར་བཀོད་པ་ལ་ཕྱི་རྒོལ་གྱིས་རྟགས་མ་གྲུབ་ཀྱི་ལན་བཏབ་
ནས་སུན་འབྱིན་པ་ཡིན་པའི་ཕྱིར་ཏེ། དེ་འདྲའི་སུན་འབྱིན་པ་ཡོད་པའི་ཕྱིར་ཏེ། ཁྱབ་
འདོད་པ་འགལ་བ་དང་ཁྱབ་པ་མ་ངེས་པའི་ལན་བཏབ་ནས་སུན་འབྱིན་པ་ཡོད་པའི་ཕྱིར།
ན། དེ་ཆོས་ཅན། ཐལ་འགྱུར་མ་ཡིན་པར་ཐལ། ཕ་རོལ་པོ་ལ་ཐལ་བ་བརྗོད་པའི་ངག་
མ་ཡིན་པའི་ཕྱིར། ཟེར་ན་མ་ཁྱབ། ཁོ་ན་རེ། དེ་གཉིས་འགལ་བ་ཡིན་ནོ་ཟེར་ན། ཐལ་
འགྱུར་ཡིན་ན། སུན་འབྱིན་མ་ཡིན་པས་ཁྱབ་པར་ཐལ། །དེ་གཉིས་འགལ་བ་ཡིན་པའི་
ཕྱིར། རྟགས་ཁས། འདོད་ན། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར་
ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ།
ཐལ་འགྱུར་ཡང་དག་ཡིན་པའི་ཕྱིར། འདོད་ན། དེ་འདྲའི་ཐལ་འགྱུར་ཆོས་ཅན། སུན་
འབྱིན་ཡིན་པར་ཐལ། སྒྲ་རྟག་པར་ཁས་བླངས་པ་ལ་སུན་འབྱིན་པ་ཡིན་པའི་ཕྱིར་ཏེ།
སྒྲ་རྟག་པར་ཁས་ལེན་པ་ལ་སུན་འབྱིན་དུ་འཕངས་པ་ཡིན་པའི་ཕྱིར་ཏེ། དེ་ལ་འཕངས་
པའི་སུན་འབྱིན་ཡང་དག་ཡིན་པའི་ཕྱིར། མ་གྲུབ་ན། དེར་ཐལ། སྒྲ་རྟག་པར་ཁས་ལེན་
པ་ལ་འཕངས་པའི་སུན་འབྱིན་ཡང་དག་ཡོད་པའི་ཕྱིར་ཏེ། སུན་འབྱིན་ཡང་དག་ཡོད་
པའི་ཕྱིར་ཏེ། ཐལ་འགྱུར་ཡང་དག་ཡོད་པའི་ཕྱིར། ཁྱབ་སྟེ། ཐལ་འགྱུར་ཡང་དག་ཡིན་
ན། སུན་འབྱིན་ཡང་དག་ཡིན་དགོས་པའི་ཕྱིར་ཏེ། ཐལ་འགྱུར་ཡང་དག་དང་སུན་
འབྱིན་ཡང་དག་དོན་གཅིག །ཐལ་འགྱུར་ལྟར་སྣང་དང་སུན་འབྱིན་ལྟར་སྣང་དོན་གཅིག་
ཡིན་པའི་ཕྱིར། ཁ་ཅིག་ན་རེ། སྒྲ་མི་རྟག་པ་མ་ཡིན་པ་དེ། སྒྲ་ཆོས་ཅན། བྱས་པ་མ་
ཡིན་པར་ཐལ། །མི་རྟག་པ་མ་ཡིན་པའི་ཕྱིར། ཞེས་པའི་ཐལ་འགྱུར་གྱི་སོང་ཚོད་ཀྱི་
རྟགས་ཡིན་པར་ཐལ། །སྒྲ་རྟག་པ་དེ། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་

པའི་ཕྱིར་ཞེས་པའི་ཐལ་འགྱུར་གྱི་སོང་ཚོད་ཀྱི་རྟགས་ཡིན་པའི་ཕྱིར། ཟེར་ན་མ་ཁྱབ།
འདོད་ན། དེ་འདྲའི་ཐལ་འགྱུར་གྱི་རྟགས་མ་གྲུབ་པར་ཐལ། །དེ་འདྲའི་ཐལ་འགྱུར་དེ་
སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། འདོད་མི་ནུས་ཏེ།
དེ་འདྲའི་ཐལ་འགྱུར་གྱི་རྟགས་གྲུབ་པའི་ཕྱིར་ཏེ། དེ་འདྲའི་ཐལ་འགྱུར་གྱི་རྟགས་ཡོད་
པའི་ཕྱིར་ཏེ། སྒྲ་མི་རྟག་པ་མ་ཡིན་པ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། སྒྲ་
མི་རྟག་པ་ཆོས་ཅན། ཁྱོད་མ་ཡིན་པ་ཡོད་པར་ཐལ། །འདུས་བྱས་ཡིན་པའི་ཕྱིར། ཁྱབ་
སྟེ། འདུས་བྱས་ཡིན་ན། ཁྱོད་མ་ཡིན་པ་ཡོད་དགོས་པའི་ཕྱིར་ཏེ། འདུས་བྱས་ཡིན་ན་
ཁྱོད་མེད་པ་ཡོད་དགོས་པའི་ཕྱིར། ཁོ་ན་རེ། དེ་འདྲའི་ཐལ་འགྱུར་གྱི་སོང་ཚོད་ཀྱི་
རྟགས་ངོས་བཟུང་ཚུལ་མེད་པར་ཐལ། །སྒྲ་མི་རྟག་པ་མ་ཡིན་པ་དེ་དེའི་སོང་ཚོད་ཀྱི་
རྟགས་མ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། སྒྲ་དང་མི་རྟག་པ་མ་ཡིན་
པའི་ཚོགས་དོན་དེ་དེ་འདྲའི་ཐལ་འགྱུར་གྱི་རྟགས་ཡིན་པའི་ཕྱིར། ༈ ལྔ་པ་ལན་
འདེབས་ཚུལ་བཤད་པ་ནི།
འདོད་རྟགས་མ་གྲུབ་ཁྱབ་པ་མེད། །ཁྱབ་པ་འགལ་དང་ཐེ་ཚོམ་ཟ། །
ལྔ་པོ་ལན་ཞེས་བྱ་བ་ཡིན། །ཡང་ན་ཁྱབ་ལན་གཅིག་ཏུ་བསྡུས། །
རྣམ་པར་དག་པའི་སྒོ་བཞིར་གྲགས།
ཞེས་པ་སྟེ་དོན་ནི། བོད་སྔ་རབས་པ་ཆ་པ་ཆོས་ཀྱི་སེངྒེས་ཐལ་འགྱུར་གྱི་ལན་ལ།
འདོད་ལན། རྟགས་མ་གྲུབ། ཁྱབ་མེད་ཀྱི་ལན་དང་གསུམ་དུ་བཞེད། རིགས་གཏེར་
རྗེས་འབྲངས་རྣམས་ཀྱིས་ནི། འདོད་ལན་དང༌། རྟགས་མ་གྲུབ་ཀྱི་ལན་དང༌། ཁྱབ་པ་
མེད་པའི་ལན་དང༌། ཁྱབ་པ་འགལ་བའི་ལན་དང༌། ཐེ་ཚོམ་ཟ་བའི་ལན་དང་ལྔ་པོ་དེ་ལ་
ལན་ཞེས་བྱ་བ་ཡིན་ལ། ཡང་ན་ཁྱབ་པའི་ལན་གཉིས་གཅིག་ཏུ་བསྡུས་ཏེ། རིགས་
གཏེར་ལས། དེས་ན་མཁས་པའི་ཐལ་འགྱུར་ལན། །རྣམ་པར་དག་པའི་སྒོ་བཞིར་གདབ།

ཅེས་བཤད་པ་ལྟར། རྣམ་པར་དག་པའི་ལན་གྱི་སྒོ་རྣམ་པ་བཞིར་གྲགས་པས་སོ། །རང་
ལུགས་ནི། ཐལ་འགྱུར་གྱི་ལན་འདེབས་ཚུལ་ལ། །དེ་ཁོ་ནར་ངེས་པ་མ་ཡིན་ཏེ། དེ་
རྣམས་ཀྱི་སྟེང་དུ། བསྡོམས་རྟགས་མ་གྲུབ་པའི་ལན། ཅིའི་ཕྱིར་གྱི་ལན། སྐྱོན་ཅན་གྱི་
ལན། ཐེ་ཚོམ་ཟ་བའི་ལན་ལ། རྟགས་ལ་ཐེ་ཚོམ་ཟ་བ། གསལ་བ་ལ་ཐེ་ཚོམ་ཟ་བ།
ཁྱབ་པ་ལ་ཐེ་ཚོམ་ཟ་བ། སྐྱོན་ཅན་གྱི་ལན་ལ་ཡང་། གཤོག་ལུགས་སྐྱོན་ཅན་གྱི་ལན།
རྟགས་ལ་ལྟོས་པའི་སྐྱོན་ཅན། གསལ་བ་ལ་ལྟོས་པའི་སྐྱོན་ཅན། ཆོས་ཅན་ལ་ལྟོས་པའི་
སྐྱོན་ཅན་གྱི་ལན་དུ་ཕྱེ་བ་ལ་སོགས་པ་དུ་མ་ཡོད་པའི་ཕྱིར་རོ། ཁ་ཅིག་ན་རེ། རང་གི་
ཆོས་ལོག་རང་གི་ཤེས་འདོད་ཆོས་ཅན་གྱི་སྟེང་དུ་རང་གི་རྟགས་ལོག་སྒྲུབ་པ་ལ་ཚུལ་གསུམ་
འཕེན་པའི་ཐལ་ངག་རྣམ་དག་དེ། སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་
གི་མཚན་ཉིད་ཡིན་པར་ཐལ། །ཚད་མ་ཡིད་ཀྱི་མུན་སེལ་ལས། དང་པོའི་མཚན་ཉིད།
ཐལ་འགྱུར་ཡང་དག་གང་ཞིག །ཆོས་ལོག་གིས་རང་གི་ཆོས་ཅན་གྱི་སྟེང་དུ་རྟགས་
ལོག་བསྒྲུབ་པ་ན་ཚུལ་གསུམ་ཚང་བ། ཞེས་གསུངས་པའི་ཕྱིར། ཟེར་ན་མ་ཁྱབ།
འདོད་མི་ནུས་ཏེ། དེ་འདྲའི་ཐལ་ངག་རྣམ་དག་དེ། དེ་འདྲའི་ཐལ་འགྱུར་ཡང་དག་གི་
མཚན་ཉིད་མ་ཡིན་པའི་ཕྱིར་ཏེ། དེ་འདྲའི་ཐལ་ངག་མེད་པའི་ཕྱིར་ཏེ། རང་གི་ཆོས་
ལོག་རང་གི་ཤེས་འདོད་ཆོས་ཅན་གྱི་སྟེང་དུ་རང་གི་རྟགས་ལོག་བསྒྲུབ་པ་ལ་ཚུལ་གསུམ་
མ་ཡིན་པའི་ཕྱིར་ཏེ། རང་གི་ཆོས་ལོག་རང་གི་ཤེས་འདོད་ཆོས་ཅན་གྱི་སྟེང་དུ་རང་གི་
རྟགས་ལོག་སྒྲུབ་པའི་རྟགས་ཡང་དག་མ་ཡིན་པའི་ཕྱིར་ཏེ། དེ་དེ་སྒྲུབ་པའི་ཕྱོགས་ཆོས་
མ་ཡིན་པའི་ཕྱིར་ཏེ། རང་གི་ཆོས་ལོག་རང་གི་ཤེས་འདོད་ཆོས་ཅན་གྱི་སྟེང་དུ་འགོད་
ཚུལ་དང་མཐུན་པར་མ་གྲུབ་པའི་ཕྱིར་ཏེ། རང་གི་ཤེས་འདོད་ཆོས་ཅན་རང་གི་ཆོས་
ལོག་མ་ཡིན་པའི་ཕྱིར། ཁོ་ན་རེ། གོང་དུ་བཤད་པའི་ཐལ་འགྱུར་གྱི་དབྱེ་བ་དེ་དག་མི་
འཐད་པར་ཐལ། །ཐལ་འགྱུར་ལ་འགོད་ཚུལ་གྱི་དབྱེ་བ་ཡང་ཡོད་པའི་ཕྱིར། ཟེར་ན་མ་

ཁྱབ། རྟགས་གྲུབ་སྟེ། དེ་ལ་འགོད་ཚུལ་གྱི་སྒོ་ནས་དབྱེ་ན། རྟགས་གསལ་རྩོད་གཞི་
གསུམ་དང་ལྡན་པའི་ཐལ་འགྱུར་འགོད་ཚུལ། ཆོས་ཅན་དུ་མ་སྤུངས་པའི་ཐལ་འགྱུར་
འགོད་ཚུལ། གསལ་བ་དུ་མ་སྤུངས་པའི་ཐལ་འགྱུར་འགོད་ཚུལ། རྟགས་དུ་མ་སྤུངས་
པའི་ཐལ་འགྱུར་འགོད་ཚུལ། །སྦུགས་ཚངས་ཀྱི་ཐལ་འགྱུར་འགོད་ཚུལ་དང་ལྔ་ཡོད་
པའི་ཕྱིར། དང་པོ་ནི། རྣམ་མཁྱེན་ཆོས་ཅན། མི་རྟག་པ་ཡིན་པར་ཐལ། །བྱས་པ་ཡིན་
པའི་ཕྱིར། ཞེས་པའི་ཐལ་འགྱུར་ལྟ་བུ་ཡིན་ཏེ། དེ་རྣམ་མཁྱེན་གྱི་རྩོད་གཞི། མི་རྟག་
པའི་གསལ་བ། བྱས་པས་རྟགས་བྱས་པའི་ཐལ་འགྱུར་ཡིན་པའི་ཕྱིར། གཉིས་པ་ནི།
རྣམ་མཁྱེན་ཆོས་ཅན། གཟུགས་ཆོས་ཅན། སྒྲ་ཆོས་ཅན། ཤེས་བྱ་ཡིན་པར་ཐལ།
བློའི་ཡུལ་དུ་བྱ་རུང་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ་ཡིན་ཏེ། དེ་ཆོས་ཅན་
དུ་མ་དང་ལྡན་པའི་ཐལ་འགྱུར་ཡིན་པའི་ཕྱིར། གསུམ་པ་ནི། རྣམ་མཁྱེན་ཆོས་ཅན།
མི་རྟག་པ་ཡིན་པར་ཐལ། སྐད་ཅིག་མ་ཡིན་པར་ཐལ། །དངོས་པོ་ཡིན་པར་ཐལ། དོན་
བྱེད་ནུས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་ཡིན་ཏེ། དེ་གསལ་བ་དུ་མ་དང་
ལྡན་པའི་ཐལ་འགྱུར་ཡིན་པའི་ཕྱིར། བཞི་པ་ནི། རྣམ་མཁྱེན་ཆོས་ཅན། མི་རྟག་པ་
ཡིན་པར་ཐལ། སྐད་ཅིག་མ་ཡིན་པའི་ཕྱིར། དངོས་པོ་ཡིན་པའི་ཕྱིར། བྱས་པ་ཡིན་
པའི་ཕྱིར་ཞེས་པའི་ཐལ་འགྱུར་ལྟ་བུ་ཡིན་ཏེ། དེ་རྟགས་དུ་མ་དང་ལྡན་པའི་ཐལ་འགྱུར་
ཡིན་པའི་ཕྱིར། ལྔ་པ་ལ། ཆོས་ཅན་སྦུབས་ཚངས་ཀྱི་ཐལ་འགྱུར་དང་། གསལ་བ་
སྦུབས་ཚངས་ཀྱི་ཐལ་འགྱུར་གཉིས། དང་པོ་ནི། རྣམ་མཁྱེན་ཆོས་ཅན། གཟུགས་ཆོས་
ཅན། སྒྲ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་
འགྱུར་གྱི་རྟགས་གྲུབ་པར་ཐལ། །བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་
པ་ཡོད་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་ཡིན་ཏེ་དེ་འདྲའི་
ཐལ་འགྱུར་གྱི་གསལ་བའི་ནང་དུ་ཕྱིར་སྒྲ་དང་པོ་དངོས་པོ་ཡིན་པའི་ཕྱིར་ཞེས་པ་དེས་

སྒྲ་ཆོས་ཅན་ཞེས་པའི་དེ་སྦུབས་སུ་དྲངས། ཕྱིར་སྒྲ་གཉིས་པ་བྱས་པ་ཡིན་པའི་ཕྱིར་
ཞེས་པ་དེས་གཟུགས་ཆོས་ཅན་ཞེས་པ་དེ་སྦུགས་སུ་དྲངས་ནས། རྣམ་མཁྱེན་རྩོད་
གཞི། གཟུགས་ཆོས་ཅན་མན་ཆད་གསལ་བ། བྱས་པ་དེ་འདྲའི་ཐལ་འགྱུར་གྱི་རྟགས་
ཡིན་པའི་ཕྱིར། མ་གྲུབ་ན། དེར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་སློང་བའི་ཚེ།
བྱས་པ་ཡིན་ན། གཟུགས་ཆོས་ཅན། སྒྲ་ཆོས་ཅན། དངོས་པོ་ཡིན་པར་ཐལ། དངོས་
པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་གྲུབ་པར་ཐལ། བྱས་པ་ཡིན་པའི་ཕྱིར་
ཞེས་པའི་ཐལ་འགྱུར་ལ་ཁྱབ་པ་ཡོད་པས་ཁྱབ་པ་སློང་དགོས་པའི་ཕྱིར། གཉིས་པ་ནི།
རྣམ་མཁྱེན་ཆོས་ཅན། དངོས་པོ་ཡིན་པར་ཐལ། བྱས་པ་ཡིན་པར་ཐལ། མི་རྟག་པ་
ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར། སྐྱེས་པ་ཡིན་པའི་ཕྱིར། སྐད་ཅིག་མ་
ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་ཡིན་ཏེ། དེ་འདྲའི་ཐལ་འགྱུར་གྱི་རྟགས་ཀྱི་
ནང་གི་ཕྱིར་སྒྲ་དང་པོ་དོན་བྱེད་ནུས་པ་ཡིན་པའི་ཕྱིར་ཞེས་པ་དེས་མི་རྟག་པ་ཡིན་པར་
ཐལ་ཞེས་པ་དེ་སྦུབས་སུ་དྲངས། ཕྱིར་སྒྲ་གཉིས་པ་སྐྱེས་པ་ཡིན་པའི་ཕྱིར། ཞེས་པ་
དེས་བྱས་པ་ཡིན་པར་ཐལ་ཞེས་པ་དེ་སྦུགས་སུ་དྲངས་ནས། རྣམ་མཁྱེན་རྩོད་གཞི།
དངོས་པོ་གསལ་བ། བྱས་པ་ཡིན་པར་ཐལ་མན་ཆད་རྟགས་ཡིན་པའི་ཕྱིར། ཁོ་ན་རེ།
རྣམ་འགྲེལ་དུ་ཐལ་འགྱུར་བསྟན་པའི་གཞུང་མེད་པར་ཐལ། སྔར་ཤེས་བྱེད་ཀྱི་སྐབས་
སུ་རྣམ་འགྲེལ་གྱི་ཐལ་འགྱུར་བསྟན་པའི་གཞུང་མ་བྱུང་བའི་ཕྱིར། ཟེར་ན་མ་ཁྱབ།
འདོད་མི་ནུས་ཏེ། རྣམ་འགྲེལ་གྱི་གཞན་དོན་ལེའུ་ལས། གཞན་གྱིས་བརྟགས་པ་
ཡིས། །ཐལ་བ་བསྒྲུབ་པ་གཉིས་འབྲེལ་ཕྱིར། །གཅིག་མེད་ན་གཞན་དགག་ཕྱིར་ཡིན།
ཞེས་པ་འདི་ཐལ་འགྱུར་བསྟན་པའི་གཞུང་ཡིན་པའི་ཕྱིར། གཞུང་འདིའི་སྐབས་ནས་
བསྟན་པའི་ཐལ་འགྱུར་ཡོད་དེ། བ་སྤྱི་རྟག་དངོས་ཆོས་ཅན། དུ་མར་ཐལ། རང་གི་
གསལ་བ་དུ་མ་ལ་དོན་དམ་པར་འཕྲོད་འདུས་འབྲེལ་བའི་ཕྱིར་ཞེས་པའི་ཐལ་འགྱུར་དེ་

དེ་ཡིན་པའི་ཕྱིར། སློབ་དཔོན་ཕྱོགས་གླང་གིས་བྱེ་བྲག་པའི་རིགས་རྒྱུན་དུ་གྱུར་པའི་
གང་ཟག་ཁ་ཅིག་གི་ངོ་བོར་དེ་འདྲའི་ཐལ་འགྱུར་འཕངས་པ་ལ་ཆོས་ཅན། དགོས་པ་
ཡོད་དེ། དུ་མ་མ་ཡིན་པའི་རྟགས་ཀྱིས་བ་སྤྱི་རྟག་དངོས་རང་གི་གསལ་བ་དུ་མ་ལ་དོན་
དམ་པར་འཕྲོད་འདུས་འབྲེལ་བ་དེ་དགག་པར་བྱ་བའི་ཆེད་ཡིན་པའི་ཕྱིར། །དེ་ལྟར་
འགོག་པ་ཡང་ནུས་ཏེ། དུ་མ་མ་ཡིན་པ་དེ་བ་སྤྱི་རྟག་དངོས་རང་གི་གསལ་བ་དུ་མ་ལ་
དོན་དམ་པར་འཕྲོད་འདུས་མ་འབྲེལ་བར་སྒྲུབ་པའི་ཚུལ་གསུམ་ཡིན་པའི་ཕྱིར་རོ། ༈ །ལྔ་
པ་ལྟ་བ་དབུ་མར་འཇུག་པའི་ཚུལ་བཤད་པ་ནི།
ལྟ་བ་དབུ་མར་འཇུག་ཚུལ་ནི། །ཕྱི་ནང་དངོས་པོ་ཀུན་ཆོས་ཅན། །
བདག་མེད་ཡིན་ཏེ་ཅིའི་ཕྱིར་ན། །བདག་མེད་མིན་པའང་བདག་མེད་ཕྱིར། །
ཞེས་པའི་གཏན་ཚིགས་ཆེན་པོའི་དོན། །ཆོས་ཀུན་སྤྲོས་བྲལ་བདག་མེད་དེ། །
བདག་མེད་མིན་པའང་བདག་མེད་དོ། །ཞེས་པའི་གནས་ཚུལ་དབུ་མར་གནས།
གཞན་ཡང་བསྡུས་པའི་རིགས་པ་ལ། །དཔྱད་ན་ཐོག་ཐ་མི་རྙེད་ཅིང༌། །
དབུས་སུའང་གནས་པར་མི་འགྱུར་ཏེ། །ཁས་བླངས་ཐམས་ཅད་འཇིག་པར་འགྱུར།
ཐོག་ཐ་མེད་ཅིང་དབུས་མི་དམིགས། །ཁས་བླངས་མེད་ཅིང་གྲུབ་མཐའང་མེད། །
དེའི་ཚེ་དབུ་མ་ཆེན་པོའོ། །
ཞེས་པ་སྟེ། དོན་ནི། སྔར་བཤད་པའི་ཁ་དོག་དཀར་དམར་དང༌། རྫས་ལྡོག་
སོགས་ཀྱི་རྣམ་གཞག་དང་རིགས་ལམ་ཇི་སྙེད་གཅིག་བཤད་པ་ཐམས་ཅད་དབུ་མ་ཐལ་
འགྱུར་པའི་ལུགས་ཀྱི་ཡང་དག་པའི་ལྟ་བ་རྟོགས་པའི་ཤེས་རབ་ཟབ་མོ་དབུ་མར་འཇུག་
པའི་ཐབས་ཚུལ་དམ་པ་ཡིན་ཏེ། སྟོན་པ་བཅོམ་ལྡན་འདས་ཀྱིས་ཆོས་ཀྱི་ཕུང་པོ་ཇི་
སྙེད་གཅིག་གསུངས་པ་ཐམས་ཅད་གདུལ་བྱའི་རྒྱུད་ལ་ཡང་དག་པའི་ལྟ་བ་རྟོགས་པའི་
ཤེས་རབ་སྐྱེད་པ་དང་དེ་རྣམས་ཐར་པ་ཐོབ་པའི་ཐབས་སུ་གསུངས་པའི་ཕྱིར། དེ་ལྟར་

བྱེད་ཀྱི་རིགས་པ་ཡང་དག་གིས་དཔྱད་ན། རང་བཞིན་གྱིས་གྲུབ་པ་ཞེས་པ་ཐོག་མ་དང་
ཐ་མ་གང་དུའང་མི་རྙེད་ཅིང་། །དབུས་སུའང་གནས་པ་ཞེས་པ་ཅུང་ཟད་ཀྱང་ཡོད་པར་
མི་འགྱུར་ཏེ། དེ་ལྟར་དཔྱད་པའི་མཐར་རང་བཞིན་གྱིས་གྲུབ་པར་སྨྲ་བའི་ཁས་བླངས་
དང༌། དེ་ལྟར་འདོད་པའི་གྲུབ་མཐའ་ཐམས་ཅད་འཇིག་པར་འགྱུར་ཞིང་། རང་བཞིན་
གྱིས་གྲུབ་པ་ཞེས་པ་ཐོག་མ་དང་ཐ་མ་གང་དུ་མེད་ཅིང༌། དབུས་སུའང་ཚད་མས་མི་
དམིགས་པ་ཡིན་པའི་ཕྱིར། དེ་ལྟར་གཟུགས་སོགས་ཆོས་ཐམས་ཅད་རང་བཞིན་གྱིས་
མེད་པ་དང་། རང་བཞིན་གྱིས་གྲུབ་པར་སྨྲ་བའི་ཁས་བླངས་ཡང་རང་བཞིན་གྱིས་མེད་
ཅིང༌། དེ་ལྟར་འདོད་པའི་གྲུབ་མཐའང་རང་བཞིན་གྱིས་མེད་པ་ལ་ཚད་མའི་སྟོབས་
ཀྱིས་ངེས་པ་ཡང་དག་པ་རྙེད་པ་དེའི་ཚེ་གང་ཟག་དེ་ལ་དབུ་མ་པ་ཆེན་པོ་ཞེས་བྱའོ། །
དེ་ལྟ་བུའི་ཆོས་རྣམས་ཀྱི་གནས་ལུགས་ཟབ་མོ་སྟོང་པ་ཉིད་རྟོགས་པའི་ཤེས་རབ་ལས་
གཞན་པའི་ཐར་པར་བགྲོད་བྱེད་ཀྱི་ལམ་གཞན་མེད་པས་ཐེག་པ་གསུམ་པོ་གང་གི་བྱང་
ཆུབ་ཐོབ་པར་འདོད་ཀྱང་ཤེས་རབ་དེ་ཉིད་ཉམས་སུ་ལེན་དགོས་ཤིང་། དེ་མ་ཡིན་པའི་
ལམ་ཟབ་མོ་ཇི་འདྲ་ཞིག་ཉམས་སུ་བླངས་ཀྱང་འཁོར་བ་ལས་གྲོལ་བའི་ཐར་པ་ཐོབ་མི་
ནུས་པར་ཤེར་ཕྱིན་གྱི་མདོ་སྡེ་རིན་པོ་ཆེ་དང་། མགོན་པོ་ཀླུ་སྒྲུབ་ཡབ་སྲས་རྣམས་
དང་། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་རྣམས་ཀྱིས་ལན་གཅིག་མིན་པར་
གསུངས་ཤིང༌། ལྷག་པར་ཏིང་ངེ་འཛིན་རྒྱལ་པོའི་མདོ་ལས། འཇིག་རྟེན་པ་དག་ཏིང་
འཛིན་སྒོམ་བྱེད་ཀྱི། །དེས་ནི་བདག་ཏུ་འདུ་ཤེས་འཇིག་མི་བྱེད། །དེ་ཡི་ཉོན་མོངས་
ཕྱིར་ཞིང་རབ་འཁྲུག་སྟེ། །ལྷག་སྤྱོད་འདི་ནི་ཏིང་འཛིན་བསྒོམ་པ་བཞིན། །གལ་ཏེ་ཆོས་
ལ་བདག་མེད་སོ་སོར་རྟོག །སོ་སོར་དེ་བརྟག་གལ་ཏེ་བསྒོམ་པ་ནི། །དེ་ནི་མྱ་ངན་
འདས་ཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞིར་མི་འགྱུར། །ཞེས་
གསུངས་སོ། །དེ་ལ་ཁ་ཅིག་ན་རེ། རིགས་པའི་སྒོ་འབྱེད་བསྡུས་གཞུང་ལ་ཐོས་བསམ་

བྱེད་པའི་སྐབས་སུ་ཐལ་འགྱུར་པའི་གཞུང་ནས་བཤད་པའི་ཟབ་མོ་དབུ་མའི་ལྟ་བའི་སྐོར་
དང༌། ལམ་རིམ་སོགས་ཉན་པ་སློབ་གཉེར་གྱི་གེགས་ཡིན་པས་ཁྱོད་ཀྱིས་ཀྱང་འདིར་
ཐལ་འགྱུར་པའི་ལྟ་བ་དངོས་སུ་སྟོན་པ་མི་རིགས་པའི་ལས་ལ་འཇུག་པ་ཡིན་ནོ་ཟེར་ན།
དེ་མི་འཐད་པར་ཐལ། བསྡུས་གཞུང་ལ་ཐོས་བསམ་བྱེད་པ་ལ་དེ་ཡང་ཐལ་འགྱུར་པའི་
གཞུང་ནས་བཤད་པའི་ཟབ་མོ་དབུ་མའི་ལྟ་བ་རྟོགས་པའི་ཐབས་སོགས་ལམ་གོང་མ་ལ་
འཇུག་པའི་ཐབས་ཡིན་པའི་ཕྱིར་དང༌། བསྡས་གཞུང་ལ་ཐོས་བསམ་བྱེད་པ་དེ་ཡང་མི་
རིགས་པར་ཐལ་བའི་སྐྱོན་ཡོད་པའི་ཕྱིར་ཏེ། སློབ་དཔོན་དཔའ་བོས། དྲི་བྲལ་གོས་ལ་
ཚོན་བཞིན་དུ། །ཐོག་མར་སྦྱིན་སོགས་གཏམ་རྣམས་ཀྱིས། །སེམས་ལ་ལེགས་པ་ཉིད་
བསྐྱེད་དེ། །དེ་ནས་ཆོས་ནི་གོམས་པར་མཛད། །ཅེས་གསུངས་པའི་ཕྱིར། དེ་ལྟར་ན་
བསྡུས་གཞུང་ལ་ཐོས་བསམ་བྱེད་པའི་སྐབས་ཟབ་མོ་དབུ་མའི་ལྟ་བའི་སྐོར་དང༌། ལམ་
རིམ་སོགས་ཉན་པ་སློབ་གཉེར་གྱི་གེགས་སུ་བཟུང་བ་དག་ནི་བླུན་པོ་བས་ཀྱང་ཆེ་ཆེར་
བླུན་པ་ཆོས་སྤོང་གི་ལས་ཆེད་དུ་བསགས་ནས་དམྱལ་བ་ངུ་འབོད་ཆེན་པོར་སྐྱེ་བའི་རྒྱུ་
ངེས་ཅན་དུ་གསོག་པ་ཡིན་པས་ཕྱིས་ནས་རང་གཞན་ཕུང་བར་བྱེད་པའི་བདུད་ཀྱི་གསང་
ཚིག་དེ་འདྲ་མ་སྨྲ་ཞིག་ཅེས་བསྡུས་འགྲེལ་དུ་གསུངས་སོ། ༈ །གསུམ་པ་བསྟན་བཅོས་
བརྩམས་པ་མཐར་ཕྱིན་པའི་ཚུལ་ནི།
དལ་འབྱོར་ལུས་ཐོབ་དབང་པོ་རྣོ། །བློ་གསལ་གཞོན་ནུ་ཤེས་འདོད་རྣམས། །
རྣམ་དག་གཞུང་བརྒྱའི་སྒོ་འབྱེད་པའི། །རིགས་ཚུལ་འདི་ལ་སློབ་པར་རིགས།
ཞེས་པ་སྟེ། དོན་ནི། ད་ལྟ་དལ་བ་བརྒྱད་དང་འབྱོར་པ་བཅུ་སྟེ་དལ་འབྱོར་གྱི་
ཆོས་བཅོ་བརྒྱད་ཚང་བའི་མིའི་ལུས་རྟེན་ཁྱད་པར་ཅན་ཐོབ་པའི་ཤེས་ལྡན་གྱི་སྐྱེས་བུ་
རྣམས་ཀྱིས་ནི་ཐོབ་དཀའ་བ་དལ་འབྱོར་གྱི་རྟེན་ཁྱད་པར་ཅན་ཐོབ། མཇལ་དཀའ་བ་
སངས་རྒྱས་ཀྱི་བསྟན་པའི་སྙིང་པོ་ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་

པོའི་བསྟན་པ་དང་མཇལ། ཕྲད་པར་དཀའ་བ་ལམ་མ་ནོར་བར་སྟོན་པའི་དགེ་བའི་
བཤེས་གཉེན་དང་ཕྲད། ཚང་བར་དཀའ་བ་ནད་གཅོད་ཤིན་ཏུ་དཀོན་ཞིང་ཕྱི་ནང་གི་
མཐུན་རྐྱེན་ཐམས་ཅད་ཚང་། འཛོམས་པར་དཀའ་བ་ཐོས་བསམ་གྱི་ཤེས་རབ་ཆེ་བ་
དང་མི་དགེ་བའི་བཤེས་གཉེན་དང་སྡིག་གྲོགས་ཀྱི་དབང་དུ་མ་སོང་བ་རང་གི་རྒྱུད་ལ་ཆོས་
དོན་གཉེར་གྱི་བསམ་པ་ཡོད་པ་ཟས་གོས་གནས་མལ་སོགས་མཐའ་དག་འཛོམས། དེ་
ལྟ་བུའི་སྐབས་འདིར་དབང་པོ་རྣོ་ལ་བློ་གསལ་ཞིང་ཡིད་གཞུངས་པའི་གཞོན་ནུ་ཐུན་མོང་
དང་ཐུན་མོང་མ་ཡིན་པའི་རིགས་ལམ་ཤེས་པར་འདོད་པ་རྣམས་སྙོམས་ལས་དང་ལེ་
ལོའི་ངང་དུ་ཡུད་ཙམ་ཡང་མ་བསྡད་པར་རྣམ་དག་གཞུང་བརྒྱའི་སྒོ་བརྒྱ་འབྱེད་པའི་
རིགས་ཚུལ་བསྡུས་གཞུང་རིགས་པའི་རྒྱ་མཚོ་འདི་ལ་སློབ་པར་རིགས་པ་སྟེ་ཐོས་བསམ་
ཕུ་ཐག་ཆོད་པ་བགྱིས་ནས་དྲི་མ་མེད་པའི་རིགས་པའི་མཚོན་རྣོན་གྱི་ཐལ་ངག་གི ས་ཕ་
རོལ་རྒོལ་བ་གཞན་གྱིས་མ་རྟོགས་པ་དང༌། ལོག་པར་རྟོག་པ་དང༌། ཐེ་ཚོམ་གྱི་དྲི་མ་
མཐའ་དག་བསལ་ཏེ། གཞུང་དོན་རྣམས་བདེ་བླག་ཏུ་རྟོགས་ནུས་པའི་བློ་གྲོས་ཀྱི་སྣང་
བ་བསྐྱེད་པའི་ཐབས་ལ་འབད་པ་དང༌། དེ་དག་གི་ཚེ་ཡང་གང་ཐོས་བསམ་བྱས་པའི་
དོན་དེ་རྣམས་ཁ་ཕྱིར་བལྟར་མ་སོང་བར་རང་རྒྱུད་ཀྱི་ཉོན་མོངས་འདུལ་བའི་ཐབས་སུ་
ཁྱེར་ཤེས་པར་བྱས་ཏེ་གཞུང་དོན་ཐམས་ཅད་གདམས་ངག་ཏུ་ཤར་བའི་ཐབས་ལ་བློའི་
ནུས་པ་དང་རྩལ་ཅི་ཡོད་ཀྱིས་འབད་ན་རིང་པོར་མི་ཐོགས་པར་མཁས་པའི་ཕུལ་དུ་ཕྱིན་
པར་གྱུར་ཏེ་རང་གཞན་བསྟན་འགྲོ་ཡོངས་ལ་ཕན་བདེ་རྒྱ་ཆེན་པོ་བདེ་བླག་ཏུ་སྒྲུབ་ནུས་
པ་སོགས་རང་རང་གི་ཐོབ་པའི་དལ་འབྱོར་གྱི་རྟེན་ལ་སྙིང་པོ་ལོན་པ་ཞིག་ཅེས་ཀྱང་
འོང་བ་ཡིན་པས་དེ་བཞིན་དུ་འབད་པར་འཚལ་ཏེ། ཇི་སྐད་དུ་ཡང་། རྗེ་བླ་མ་ཙོང་ཁ་པ་
ཆེན་པོས། ཚེ་ཐུང་འདི་ནི་གློག་བཞིན་ཡུད་ཙམ་པ། །གང་ལྟར་བྱས་ཀྱང་ཕྱིས་ཀྱི་
གཏན་བདེ་གཅིག སྒྲུབ་དུས་ད་རེས་ཡིན་ནོ་ལེགས་པར་སོམས། །དལ་འབྱོར་རིན་

ཆེན་སྟོང་ལོག་མ་བྱེད་ཅིག །ཅེས་གསུངས་པས་སོ། །སྨྲས་པ། གཞུང་བརྒྱའི་འཇུག་
སྒོ་བསྡུས་གྲྭའི་རིགས་པ་ཡིས། །གཏན་ལ་འབེབས་བྱེད་ཤེས་བྱའི་གནས་ཚུལ་རྣམས། །
ལེགས་པར་སྟོན་པ་བསྡུས་རྩའི་འགྲེལ་བཤད་འདི། །བློ་གསལ་ཐར་འདོད་རྣམས་ལ་
ཕན་ཕྱིར་བགྱིས། །སྐྱེས་སྦྱང་དམན་པས་མཛངས་པ་མ་ཡིན་ཡང༌། །དམ་པ་སྔ་མའི་
ལུང་རིགས་མན་ངག་རྣམས། །གྱར་གྱི་དོགས་ནས་གཅིག་ཏུ་བསྡེབས་པ་ལ། །ནོངས་
པ་མཆིས་ཚེ་དམ་པ་རྣམས་ལ་བཤགས། །རྒྱལ་བའི་བཀའ་ཡི་རྗེས་སུ་འབྲང་པ་ཡི། །
གཞི་ལམ་འབྲས་བུའི་རྣམ་གཞག་ཇི་སྙེད་པ། །གཏན་ལ་ཕབ་སྟེ་དེ་དོན་ཉམས་བཞེས་
པའི། །མདོ་སྡེའི་གྲུབ་མཐའ་སྨྲ་བ་དེ་རྣམས་རྒྱལ། །གསུང་རབ་སྤྱི་དང་ཚད་མ་སྡེ་བདུན་
སོགས། །ཚད་ལྡན་གཞུང་ལུགས་བཞིན་དུ་མདོ་སྡེ་པའི། །གྲུབ་མཐའ་འདོད་ཚུལ་
གསལ་བའི་ལེགས་བཤད་འདི། །སྲིད་མཐའི་བར་དུ་མི་ནུབ་ཡུན་གནས་ཤོག །གདན་
ས་རྣམ་བཞིར་ཞུགས་སོགས་དགེ་འདུན་སྡེ། །གང་དུ་གནས་པ་དེར་ནི་མཚན་ཉིད་ཀྱི། །
སློབ་སྦྱོང་དབྱར་གྱི་མཚོ་ལྟར་ཆེར་འཕེལ་ཏེ། །བཤད་སྒྲུབ་བསྟན་པ་ཕྱོགས་བརྒྱར་རྒྱས་
པར་ཤོག །ཅེས་བསྡུས་གྲྭའི་རྩ་བ་ཐུན་མོང་བསྡུས་པའི་སྡོམ་ཚིག་བློ་གསལ་དགའ་བསྐྱེད་ཅེས་བྱ་བའི་འགྲེལ་པ་
ལུང་རིགས་སྨྲ་བའི་རྒྱན་མཆོག་ཅེས་བྱ་བ་འདི་ནི། ཡོངས་ཀྱི་དགེ་བའི་བཤེས་གཉེན་དཀྱིལ་འབྲས་དཀའ་ཆེན་
རིན་པོ་ཆེ་བློ་བཟང་དངོས་གྲུབ་ཀྱི་དྲུང་ནས་བསྡུས་རྩ་འདིས་གཙོས་པའི་བསྡུས་ཚན་རྣམས་ཀྱི་བཤད་ཁྲིད་
ལེགས་པར་ཐོབ་ལ། མཁན་རིན་པོ་ཆེ་ཞལ་སྔ་ནས་སྐྱབས་རྗེ་མཛེས་པ་རྗེ་བཙུན་བློ་བཟང་བསྟན་འཛིན་ཡེ་ཤེས་
ཀྱི་དྲུང་ནས་འདིའི་ལུང་རྒྱུན་ཐོབ་ཅིང་། བློ་གསལ་དོན་གཉེར་བ་དུ་མས་ནན་ཆེར་བསྐུལ་ངོར། རང་ལོ་བཅུ་
ཕྲག་དྲུག་དང་ཉག་མ་གཉིས་ཁྲག་སྐྱུག་ཅེས་པ་ཆུ་ཕག་ལོར་བཀྲ་ཤིས་ལྷུན་པོར་དཀའ་ཆེན་བློ་བཟང་བཟོད་པས་
བགྱིས་པའོ། །འབྲེལ་ཐོག་རྣམས་ཀྱང་ལུང་རིགས་གྲུར་བཞུགས་ཏེ། །ངེས་འབྱུང་བྱང་སེམས་ལྟ་བའི་ནོར་བུ་
བླངས། །སྲིད་པའི་ཆུ་གཏེར་ཆེན་པོ་ཉེར་བརྒལ་ནས། །ཕ་རོལ་ཀུན་མཁྱེན་གནས་སུ་མྱུར་བགྲོད་ཤོག །། །།

པར་བྱང་སྨོན་ཚིག
འདིར་འབད་དགེ་བ་ཇི་སྙེད་བསགས་པའི་མཐུས།
རྡོ་རྗེ་འཆང་དང་དབྱེར་མེད་ཙོང་ཁ་པའི། །
བསྟན་པའི་རྒྱལ་མཚན་ཕྱོགས་བཅུར་འཛུགས་པ་ལ། །
པཎ་ཆེན་དགེ་འདུན་གྲུབ་དང་མཚུངས་པར་ཤོག །
ཇི་སྲིད་འགྲོ་ཀུན་བདེ་གཤེགས་སྙིང་པོའི་ཁམས། །
སྒྲིབ་བྲལ་ཆོས་སྐུར་མ་འགྱུར་དེ་སྲིད་དུ། །
ཀུན་མཁྱེན་གཉིས་པ་འཇམ་དབྱངས་ཤཱནྟི་པའི། །
ལེགས་བཤད་གདུལ་བྱའི་རྒྱུད་ལ་དར་གྱུར་ཅིག །

པོད་ཕྲེང་བཅོ་བརྒྱད།
